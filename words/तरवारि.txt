{
    "word": "तरवारि",
    "ABCH": [
        {
            "word": "तरवारि",
            "linga": "पुं",
            "pagenum": "32",
            "kanda": "मर्त्यकाण्डः",
            "varga": "",
            "eid": "2376",
            "group": "895",
            "synonyms": [
                "चन्द्रहास",
                "करवाल",
                "निस्त्रिंश",
                "कृपाण",
                "खड्ग",
                "कौक्षेयक",
                "मण्डलाग्र",
                "असि",
                "ऋष्टि",
                "रिष्टि"
            ],
            "content": "तूणो निषङ्गस्तूणीर उपासङ्गः शराश्रयः ॥ ७८१ ॥\nशरधिः कलापोऽप्यथ चन्द्रहासः करवालनिस्त्रिंशकृपाणखड्गाः ।\nतरवारिकौक्षेयकमण्डलाग्रा असिरृष्टिरिष्टी त्सरुरस्य मुष्टिः ॥ ७८२ ॥"
        }
    ],
    "AP90": [
        {
            "word": "तरवारि",
            "eid": "14455",
            "pagenum": 532,
            "content": "तरवारिः¦ A sword."
        }
    ],
    "BUR": [
        {
            "word": "तरवारि",
            "eid": "7749",
            "pagenum": 286,
            "content": "तरवारि¦ <i>taravāri</i> <ab>m.</ab> sabre, glaive."
        }
    ],
    "LRV": [
        {
            "word": "तरवारि",
            "eid": "15310",
            "pagenum": 305,
            "content": "taravAri¦ <i>m.</i> A sword."
        }
    ],
    "MW": [
        {
            "word": "तरवारि",
            "eid": "83045",
            "pagenum": "438,3",
            "content": "तर—वारि ¦ <lex>m.</lex> (<ls>L.</ls>; for तल-व्°?) a one-edged sword, <ls>Hcar. vi</ls>; <ls>Kalyāṇam.</ls>; <ls>Pañcad. ii, 77</ls><info lex='m'/>"
        },
        {
            "word": "तरवारि",
            "eid": "83045.1",
            "pagenum": "438,3",
            "content": "¦ <ab>cf.</ab> तल-वारण.<info lex='inh'/>"
        }
    ],
    "MW72": [
        {
            "word": "तरवारि",
            "eid": "20541",
            "pagenum": 365,
            "content": "तरवारि¦ <i>taravāri, is,</i> m. a sword, a scymitar; [cf. <i>tarabālikā.</i>]"
        }
    ],
    "PW": [
        {
            "word": "तरवारि",
            "eid": "44801",
            "pagenum": 3,
            "content": "तरवारि¦ (*<lex>m.</lex>) (<ls>Ind. St. 14,387</ls>. <ls>PAÑCAD.</ls>) und *°वालिका <lex>f.</lex> <i>Schwert, ein <ab>best.</ab> Schwert</i>."
        }
    ],
    "PWG": [
        {
            "word": "तरवारि",
            "eid": "28915",
            "pagenum": 3,
            "content": "तरवारि¦ <lex>m.</lex> <i>Schwert</i> <ls>TRIK. 2, 8, 54.</ls> <ls>H. 782.</ls> <ls>HĀR. 133.</ls> <dvsn n='v'>— Vgl. तरबालिका ."
        }
    ],
    "PWKVN": [
        {
            "word": "तरवारि",
            "eid": "7342",
            "pagenum": 5,
            "content": "तरवारि¦ <i>ein einschneidiges Schwert</i> (nach dem <ab>Comm.</ab>) <ls>HARṢAC. 166,23</ls>. <ab>Vgl.</ab> <ls>Ind. St. 16,38</ls>."
        },
        {
            "word": "तरवारि",
            "eid": "17764",
            "pagenum": 7,
            "content": "तरवारि¦ III. 5."
        }
    ],
    "SCH": [
        {
            "word": "तरवारि",
            "eid": "14371",
            "pagenum": 198,
            "content": "<i>taravāri</i>¦ ein einschneidiges Schwert (nach dem Komm.), <ls>Harṣac.</ls> 166, 23. Vgl. <ls>Ind. St.</ls> 16, 38. [<ls>H</ls> 43, 81.] — <ls>Harṣac.</ls> 222, 8; <ls>Navasāhas.</ls> XI, 95; <ls>Vāsavad.</ls> 199, 1; <ls>Śrīk.</ls> 18, 25. 49; Haravijaya 5, 5; 43, 81; <ls>Mālatīm.</ls> (ed. BSS.) 299, 4 (im Prakrit). [Z.] {part=,seq=14599,type=,n=7}"
        }
    ],
    "SHS": [
        {
            "word": "तरवारि",
            "eid": "17110",
            "pagenum": 306,
            "content": "तरवारि¦ m. (-रिः) A sword, a scymitar. E. तर passing, वॄ to effect, इन् affix; making its pass through the enemy, &c. also तरवारिक m. (कः)"
        }
    ],
    "STC": [
        {
            "word": "तरवारि",
            "eid": "9907",
            "pagenum": 279,
            "content": "<b>taravāri-</b>¦ <ab>m.</ab> épée à un tranchant."
        }
    ],
    "WIL": [
        {
            "word": "तरवारि",
            "eid": "17127",
            "pagenum": 368,
            "content": "तरवारि¦ m. (-रिः) A sword, a scymitar. .E. तर passing, वॄ to effect, इञ् affix; making its pass through the enemy, &c. also तरवारिक m. (-कः.)"
        }
    ],
    "YAT": [
        {
            "word": "तरवारि",
            "eid": "16599",
            "pagenum": 325,
            "content": "तर-वारि¦ (रिः) 2. <i>m.</i> A sword."
        }
    ],
    "SKD": [
        {
            "word": "तरवारि",
            "eid": "14484",
            "pagenum": "2-592-c",
            "content": "तरवारिः¦, पुं, (तरं समागतविपक्षबलं वारयतीति । वृ + णिच् + इन् ।) खड्गः । तरवार इति भाषा । इति हेमचन्द्रः । ३ । ४४५ ॥ अथ खड्गपरीक्षा । “अङ्गं रूपं तथा जातिर्नेत्रारिष्टे च भूमिका । ध्वनिर्म्मानमिति प्रोक्तं खड्गज्ञानाष्टकं शुभम् ॥ अभिन्ने दृश्यते यादृक् विभिद्य घटिते तथा । यदेव दृश्यते चिह्नं तदङ्गं संप्रचक्षते ॥ नीलकृष्णादिकं खड्गे रूपमित्यभिधीयते । तेनैव यत् प्रतीतं स्यात् तज्जातिरिति गद्यते ॥ अङ्गातिरिक्तं यज्जातिस्तन्माहात्म्योपसूचकम् । तन्नेत्रमिति जानीयात् खड्गे खड्गविशारदाः ॥ अङ्गातिरिक्तं खड्गादियच्छुद्धत्वापसूचकम् । तदरिष्टमिति प्राहुर्भूमिरङ्गादिधारणम् ॥ यः खड्गे जायते शब्दो नखदण्डादिनाहते । स ध्वनिस्तुलनामानं ज्ञानमष्टविधन्त्विदम् ॥ पञ्चाद्या निपुणैः खड्गे सम्भाव्यन्तेऽपि कृत्रिमाः । अन्त्यावकृत्रिमौ ज्ञेयौ तावेव सहजाविति ॥ शतमङ्गानि चत्वारि रूपाणि जायतस्तथा । त्रिंशन्नेत्राणि जानीयादरिष्टानि तथैव च ॥ भूमिश्च द्बिविधा ज्ञेया ध्वनिरष्टविधो मतः । मानन्तु द्बिविधं प्रोक्तमित्येषां संग्रहो मतः ॥” ॥ अथ खड्गस्य शताङ्गगणना लौहार्णवे । “रूप्यस्वर्णगजोरुवूकदमनस्थूलाङ्गकृष्णारुण-श्वेताम्भोजगदातिलानलकणाग्रन्थिस्थिरातैत्तिराः । मालाजीरकषट्पदोर्द्ध्वमरिचव्यालाश्ववर्हाञ्जनक्षौद्रक्षुद्रकमक्षिकातुषयवव्रीहिक्षुमासर्षपाः ॥ सिंहीतण्डुलगोशिराशिवनखग्राहाक्षिकेशोपलद्रोणीकाककपालपत्रतुवरीविम्बीफलीसर्षपाः । नीलीरक्तवचारसोनसुमनाजिङ्गीशमीरोहितप्रोष्ठीमारिषमार्कवाखुरतडिन्मेघाद्रिगुङ्गाशराः ॥ दूर्व्वाविल्वमसूरटुण्टुकशटीमार्जारिकाकेतकीमूर्व्वावज्रकलायचम्पकबलान्यग्रोधवंशासनाः । ज्येष्ठीजालपिपीलिकानलरजः कुष्माण्डरोमस्पृही कर्कन्धुर्व्वकुलारनालमहिषस्वच्छर्त्तुवक्रा इति ॥ प्रोक्ता लौहविशारदेन मुनिना खड्गस्य भेदाः क्रमात् ॥” अथ तस्य चत्वारि रूपाणि । “नीलः कृष्णः पिशङ्गश्च धूम्रश्चेति चतुर्व्विधः । वर्णप्रकर्षः खड्गानां कथितो मुनिपुङ्गवैः ॥” अथ चतस्रो जातयः । “ब्राह्मणः क्षत्त्रियो वैश्यः शूद्रश्चेति चतुर्व्विधः । जातिभेदो विनिर्द्दिष्टः खड्गानां मुनिपुङ्गवैः ॥” अथ त्रिंशन्नेत्राणि । “चक्रं पद्मं गदा शङ्खो डमरुर्द्धनुरङ्कुशः । छत्रं पताका वीणा च मत्स्यलिङ्गध्वजेन्दवः ॥ कुम्भः शूलश्च शार्द्दूलः सिंहः सिंहासनं गजः । हंसो मयूरो जिह्वा च दशनः खड्ग एव च ॥ पुत्त्रिका चामरं शैलः पुष्पमाला भुजङ्गमः । त्रिंशदेतानि नेत्राणि खड्गानां कथितानि वै ॥” अथ त्रिंशदरिष्टानि । “छिद्रं काकपदं रेखा भिन्नं भेकश्च मूषिकः । विडालः शर्करा नीली मशको भृङ्गसूचिके ॥ त्रिबिन्दुः कालिका दारी कपोतः काक एव च । खर्परः शकली क्रोडी कुशपत्रकजालिके ॥ करालकङ्कखर्ज्जूरशृङ्गपुच्छखनित्रकम् । लाङ्गलं वडिशाख्यञ्च मुनिना तत्त्ववेदिना ॥ प्रोक्तोन्येतान्यरिष्टानि खड्गानां त्रिंशदेव हि ॥” अथ द्बिविधा भूमिः । “दिव्यभौमविभागेन भूमिस्तु द्बिविधा भवेत् ।” अथाष्ठधा ध्वनिः । “हंसकांस्याभ्रढक्कानां काकतन्त्रीखराश्मनाम् । ध्वनयोऽष्टविधाः प्रोक्ता नागार्ज्जुनमुनेर्मताः ॥” अथ द्बिविधं मानम् । “उत्तमाधमभेदेन मानं तद्द्विविधं भवेत् । इति प्रोक्तानि सूत्राणि खड्गानां ज्ञानहेतवे ॥ एतानि तत्त्वतो ज्ञात्वा भवेन्नृपतिपूजितः ॥” इति सूत्राध्यायः ॥ * ॥ तत्र प्रथमतोऽङ्गानां लक्षणानि निबोधत ॥ लौहप्रदीपे । “रूप्यपत्रसमा भूमिरङ्गं श्वेतं प्रतीयते । ऊर्द्ध्वं तर्त्तुं महामूल्यं रूप्यवज्रमुषन्ति तम् ॥ एष खड्गवरो दद्याल्लक्ष्मीमायुर्यशो बलम् । १ । स्वर्णरेखा वली तन्वी यद्भूमौ निकषोपमा । स्वर्णवज्रमिति प्राहुरायुर्लक्ष्मीजयप्रदम् ॥ २ ॥ गजशुण्डाकृतिर्भूमौ कृष्णायामङ्गसम्भवः । गजवज्रमिति प्राहू रक्तस्पर्शे तु तद्बिशेत् ॥ ज्वरादिव्याधिशमनं तस्य प्रक्षालनाम्भसा । अपि क्षीणोऽपि भूपालस्तद्बीर्य्यात् साधयेन् महीम् ॥ ३ ॥ एरण्डबीजप्रतिममङ्गं भूमिः सितेतरा । रुवुवज्रमिदं नाम्ना शत्रुदर्पक्षयङ्करः ॥ एतस्य स्पर्शमात्रेण नरः सम्यग्विमुच्यते । महिषाख्यमिदं वज्रं केचिदाहुर्मनीषिणः ॥ ४ ॥ अङ्गं दमनपत्राभं खड्गे यस्मिन् प्रतीयते । विद्याद्दमनवज्रञ्च तज्ज्ञेयं द्बिविधं बुधैः ॥ नीला शुभ्रा भवेद्भूमिस्तत्र नीला गरीयसी । तस्मिन् पर्य्युषितं तोयं गन्धे दमनकोपमम् ॥ तत्प्रभावान्महीपालः कृत्स्नां पृथ्वीं हि साधयेत् ॥ ५” ॥ शार्ङ्गधरस्य । “एका स्थूला सिता रेखा भूमिर्न्नीला दृढा यदि । स्थूलाङ्गमङ्गवज्रं तद्बिद्याल्लक्ष्मीयशःप्रदम् ॥ एतत्क्षते भवेच्छोथः स्थूलश्चिरतरस्थितिः । एतं महान्तमपरे वदन्ति खड्गकोविदाः ॥ ६ ॥ घृष्टायां दृश्यते भूमौ अङ्गञ्च प्रतिविम्बितम् । अङ्गवज्रं भवेत्तस्य द्बिधाभूमिः सितासिता ॥ ७” ॥ लौहप्रदीपेऽपि । “निरङ्गं रूप्यपत्राभमीषन्मणिनिभञ्च यत् । दुर्ल्लभं तन्महामूल्यं कान्तलौहं प्रचक्षते ॥ कृष्णा भूमिर्भवेत् स्वच्छा पीता वज्राङ्गसङ्गता । कृष्णावज्रमिति प्राहुस्तत्क्षते मोह उच्यते ॥” प्रदीपेऽपि । “कृष्णा भूमिः सुवर्णाभमीषच्छुक्लाङ्गसङ्गतम् । डाहुलीवज्रकं विद्यात् कालसंज्ञमथापरे ॥ ८ ॥ अरुणं सूक्ष्ममूर्द्धञ्चेदङ्गं भूमिः सितेतरा । अरुणाख्यमिदं वज्रं शत्रुदर्पनिसूदनम् ॥ सूर्य्यांशुस्पर्शमात्रेण वह्निरूपां वमेत् शिखाम् । तस्य स्मर्शनमात्रेण पद्मकोषः स्फुटेन्निशि ॥ दुर्ल्लभं तन्मनुष्याणां भाग्यैः कुत्रापि लभ्यते । तद्योजनसहस्रस्य रिष्टं नाशयति ध्रुवम् ॥ ९ ॥ श्वेतास्तिस्रो यदा रेखा आमूलादुपलक्ष्यते । श्वेताङ्गमिति तद्बिद्याद्यशोलक्ष्मीबलप्रदम् ॥ १० ॥ अम्भोजदलसङ्काशमङ्गं भूमिः सितेतरा । अम्भोजवज्रं तज्ज्ञेयं कथितं मुनिपुङ्गवैः ॥ ११ ॥ अङ्गं यस्य गदाकारं भूमिश्चैव सितेतरा । गदावज्रमिदं ब्रूयात् तत्क्षते शूलसम्भवः ॥ १२ ॥ अङ्गं कृष्णतिलाकारं भूमिश्चैव सितासिता । तिलवज्रमिदं ज्ञेयं लक्ष्मीबलयशःप्रदम् ॥ तत्क्षते तिलतैलाभा वसा प्रच्यवतेऽधिकम् । १३ । धूम्रवर्णा भवेद्भूमिरङ्गं वह्निशिखोपमम् ॥ अग्निवज्रमिदं ज्ञेयं शत्रूणां दाहकारकम् । अत्र शीतोदकं न्यस्तं तप्तं भवति च क्षणात् ॥ शाणे वह्निं वमेद्यस्तु तथा सूर्य्यांशुसङ्गमात् । तत्क्षते बलवान् दाहो दग्धवच्च व्रणो भवेत् ॥ एतत् परमभाग्येन लभ्यते धरणीतले । १४ । भूमिः सिता तिला वापि अङ्गञ्चेत् पिप्पलीप्रभम् ॥ कणावज्रमिदं ज्ञेयमन्तर्दाहस्तु तत्क्षते । १५ । कृष्णाभूमिर्यदैवाङ्गे दृश्यते ग्रन्थिसञ्चयः ॥ ग्रन्थिवज्रमिदं ज्ञेयं वैरिपक्षविनाशनम् । तत्क्षते बलवान् दाहस्तृषा च ज्वर एव च ॥ १६ ॥ शालपर्णीदलाकारमङ्गं कृष्णासिपुत्त्रिका । स्थिरावज्रमिदं प्राहुस्तत्क्षते वेपथुर्भवेत् ॥ १७ ॥ यदा तित्तिरिपक्षाभमङ्गं भूमिः सितेतरा । एतत्तिरिरिवज्रं स्यात् तत्क्षते बहुवेदनम् ॥ १८ ॥ वनमालासमा यस्मिन् माला खड्गे प्रदृश्यते । मालाङ्गमिति तद्विद्यात्तत्तोयं गन्धवद्भवेत् ॥ अत्र तप्तोदकं न्यस्तं शीतं भवति तत्क्षणात् । एष दाहपरीतानामृते पित्तहतात्मनाम् ॥ भवेत् परमभैषज्यं भाग्येनैतद्धि लभ्यते । १९ । यदा जीरकसङ्काशमङ्गं मूमिः सितासिता ॥ एतज्जीरकवज्रं स्यात्तत्क्षते तत्क्षणाज्ज्वरः । २० । भूमिः सितासितक्षेत्रा अङ्गं भृङ्गाभमिष्यते ॥ तत्र चेन्मध्यमन्यस्तं शेषमाप्नोति केवलम् । एतद्भ्रमरवज्रस्यात्तत्क्षते स्याद्बिसूचिका ॥ २१ ॥ ऊर्द्ध्वगं कपिलाभासमङ्गं यस्मिन् प्रतीयते । ऊर्द्ध्ववज्रमिदं प्राहुर्विषवेगनिसूदनम् ॥” लौहप्रदीपेऽपि । “ऊर्द्ध्वगं कपिलाभासमङ्गं यस्मिन् प्रतीयते । लाङ्गलाङ्गन्तु तद्बिद्यात् स्पर्शे तस्याहिनाशनम् ॥ २२ ॥ अङ्गं मरीचसङ्काशं भवेद्भू मिः सितेतरा । मरीचाङ्गमिदं वज्रं तत्क्षते कटुरक्तता ॥ तत्प्रक्षालनतोयेन नश्यन्ति पीनसादयः । २३ । यदा सर्पफणाकारमङ्गं भूमिस्तु निर्म्मला ॥ भुजङ्गवज्रं तद्बिद्यात्तत्क्षते विषवद्रुजा । तस्य स्पर्शनमात्रेण भेकः प्राणैर्विमुच्यते ॥ एकस्यास्य प्रसादेन कृत्स्नां शास्ति महीं नृपः । २४ । यदाश्वखुरसङ्काशमङ्गं भूमिस्तु निर्म्मला ॥ अश्वाङ्गमिति तंविद्यात् खड्गं परमदुर्ल्लभम् । तस्य संयोगमात्रेण वाजी मन्दोऽपि धावति ॥ तस्य क्षालनतोयेन हयानां रोगनाशनम् । एतत्क्षते भृशं मूर्च्छा दाहश्च भ्रम एव च ॥ २५ ॥ मयूरपिच्छसदृशमङ्गं भूमिः सितेतरा । वर्हाङ्गमिति तं विद्यात्तत्क्षते वान्तिरिष्यते ॥ सर्पाणामिह सर्व्वेषामस्य स्पर्शासहिष्णुता । एतदेव नृपतिभिर्भाम्यैः कुत्रापि लभ्यते ॥ २६ ॥ भूमिरञ्जनसङ्काशा धारा चास्य सिता भवेत् । अञ्जनाख्यमिदं प्रायः सर्व्वदैवोपलभ्यते ॥” लौहप्रदीपेऽपि । “धारा शुभ्रा भवेद्यस्य भूमिः कज्जलसन्निभा । कृष्णरङ्गैश्चितं वापि विद्यात् कज्जलवज्रकम् ॥ २७ ॥ मधुवर्णसमा भूमिरङ्गं वा मधुबिन्दुवत् । क्षौद्राख्यभिति जानीयात् जयलक्ष्मीयशःप्रदम् ॥” शार्ङ्गधरेऽपि । “निम्नकक्षो भवेद्यत्र रात्रिन्दिवविलेपितः । मधुरो मधुवर्णाभः स खड्गो देववल्लभः ॥ विशेषाच्चात्र रज्यन्ति सततं मक्षिकादयः । २८ । आसीमकोणिका यस्य क्षुद्राङ्गं कुण्डलीकृतम् ॥ क्षुद्रवज्रकनामानं प्राह नागार्ज्जुनो मुनिः । इदं कुण्डलवज्रञ्च प्राह लौहार्णवे मुनिः ॥ अस्य क्षतेषु बलवान् दाहः समवलोकितः । २९ । यदङ्गं मक्षिकाकारं भूमिश्चैव सितासिता ॥ स्नेहः शुष्यति चैवात्र मक्षिकाङ्गं तमादिशेत् । ३० । अङ्गं यदा तुषाकारं या च भूमिः सितासिता ॥ तुषवज्रमिदं ख्यातं प्राह नागार्ज्जुनोमुनिः । ३१ । अङ्गं यवफलाकारं भूमिः कृष्णा सिता तथा ॥ यवाङ्गमिति तं विद्यात्तत्स्पर्शे कण्डूसम्भवः । एष स्वड्गाधमस्त्याज्यो यदीच्छेद्भूतिमात्मनः ॥ ३२ अङ्गं व्रीहिप्रसूनाभं भूमिर्धूम्रा क्षतेऽतिरुक् । तद्व्रीहिवज्रं जानीयाच्छत्रूणां भयवर्द्धनम् ३३ ॥ अतसीफलसङ्काशमङ्गं भूमिः सितासिता । अतसीवज्रमाहुस्तं तत्क्षते शिरसो रुजा ३४ ॥ यदा सषपबीजाभमङ्गं भूमिः सितासिता । खरधारः खरस्पर्शः सर्षपाङ्गः स दुर्ल्लभः ॥ ३५ ॥ सिंह्याकारं भवेद्यस्य अङ्गं भूमिः सितासिता । सिंहीवज्रन्तु तद्बिद्यात्तत्क्षते प्रलपेन्नरः ॥ एतद्धावनतोयेन कासरोगोपनाशनम् ॥ ३६ ॥ अङ्गं तण्डुलसङ्काशं भूमिर्धूम्रा सितासिता । तण्डुलाङ्गमिमं विद्याद्यशःश्रीबलवर्द्धनम् । एतत्पर्य्युषितं तोयं तण्डुलोदकसन्निभम् ॥ अस्य प्रभावान्मनुजो भ्रष्टां हि लभते श्रियम् ॥ ३७ अङ्गञ्चेद्गोक्षुराकारं भूमिराघातनिःसहा ॥ खड्गाधममिदं विद्याद्गोवज्रं नाम नामतः ॥ ३८ ॥ स्थला दीर्घाः शिराः कृष्णा भूमिश्चैव सितासिता ॥ शिराङ्गमिति तं ब्रूयादेनं खड्गाधमं बुधाः । ३९ । शिवलिङ्गाकृतिश्चाङ्गे धारा चैव सिताथवा ॥ शिवाङ्गमिति तं ब्रूयाच्छत्रुपक्षनिसूदनम् ॥ ४० ॥ यदा व्याघ्रनखाकारमङ्गं भूमिस्तु पिङ्गला ॥ नखवज्रमिदं ब्रूयात्तत्क्षते श्वययुर्भवेत् । एतदामिषसंस्पर्शात् प्रविशेत् स्वयमेव हि ॥ ४१ ॥ ग्राहपुच्छोपमन्त्वङ्गं भूमिर्धूम्रा खराकृतिः । ग्राहाङ्गमिति जानीयाच्छत्रुवंशोपनाशनम् ॥ अस्य स्पर्शनमात्रेण जीवन्मतस्या जहत्यसून् ॥ ४२ ॥ यदा मनुजनेत्राभमङ्गं भूमिः सितासिता ॥ नेत्राङ्गमिति जानीयात् संग्रामे विजयप्रदम् । एतद्धावनतोयेन नूनमन्धोऽपि पश्यति ॥ ४३ ॥ अङ्गं केशसमं यस्य भूमिर्धूम्रा सितासिता । केशाङ्गमिति जानीयात् क्लेशदुःखभयापहम् ॥ ४४ ॥ निरङ्गं स्थूलप्रकृतिमुपलाङ्गं विदुर्ब्बुधाः । एतद्धि प्रायशो लोके दृश्यते द्बिजसत्तम ! ॥” ४५ पद्मपुराणस्य । “निरङ्गा निशिता धारा शाणे वह्निं वमत्यपि । द्रोणीवज्रमिदं ज्ञेयं पृथिव्यां नातिदुर्ल्लभम् ॥ ४६ ॥ अङ्गं काकपदाकारं भूमिराघातनिःसहा । एष स्वड्गाधमस्त्याज्यो काकाङ्गो भूतिमिच्छता ॥ ४७ ॥ यदा कपालमङ्गेषु दृश्यते स्पर्शतः खरम् । एतद्धि दुःखजनकं कपालाङ्गं बुधस्त्यजेत् ॥ ४८ ॥ तन्वीपत्रा वलाङ्का या सुवर्णाङ्गासिपुत्त्रिका । पत्रवज्रकमाहुस्तं आयुर्व्वेदविदो जनाः ॥” लौहार्णवेऽपि । “सुपर्णसन्निभा भूमिरङ्गं कालं प्रतीयते । तत् पत्रवज्रं काकस्य सुपर्णमुपजायते ॥ ४९ ॥ तुवरीदलसङ्काशमङ्गं यस्मिन् प्रतीयते । बुवरीवज्रमाहुस्तं तत्क्षते शिरसो भ्रमः ॥ एष खड्गाधमस्त्याज्यो यदीच्छेज्जीवनं निजम् ॥ ५० ॥ विम्बीदलसमा भूमिरङ्गं विम्बीफलोपमम् ॥ विम्बीवज्रन्तु तद्बिद्यात्तज्जलं तिक्तमुच्यते । पित्तश्लेष्मविकाराणां प्रशमाय प्रयुज्यते ॥ ५१ ॥ प्रियङ्गुसदृशन्त्वङ्गं भूमिश्च कपिलाकृतिः । फलवज्रमिदं प्रोक्तं शाणे धूम्रं वमत्यपि ॥ ५२ ॥ अङ्गं सर्षपपुष्पाभं भूमिश्चैव सितासिता । एतत् सर्षपवज्रं स्यात् शाणे वह्निं वमत्यपि ॥ अपि कुण्डलिकां याति एतदत्यन्तकोमलम् । एतत्प्रसादात् क्षितिपः कृत्स्नां साधयते महीम् ॥ ५३ ॥ नीलीरससमा भूमिरङ्गं नीलीतरङ्गवत् । नीलीवज्रमिदं दृष्टं शाणे वह्निशिखां वमेत् ॥ एष खड्गवरो नॄणामरिष्टभयनाशनः ॥ ५४ ॥ रक्तास्तिस्रो महारेखा भूमिश्चैव सितासिता ॥ रक्ताङ्गमिति जानीयाद्वैरिपक्षविनाशनम् । शाणेन यस्तु रक्तांवा नीलांवा वमते शिखाम् ॥ रक्तस्पर्शनमात्रेण स्वयमेव निकृन्तति । क्षतेऽस्य रक्तश्वयथुस्तृषा दाहश्च जायते ॥ ५५ ॥ अङ्गं वचादलसमं भूमिश्चैव सितासिता । वचावज्रमिदं ज्ञेयं तत्क्षताद्बिषनाशनम् ॥ एष खड्गवरो राज्ञा साधनीयः प्रयत्नतः ॥ ५६ ॥ रसोनादुत्तमं ह्यङ्गं भूमिस्तस्य दलोपमा ॥ रसोनवज्रं जानीयात् शाणे वह्निं वमत्यपि । अस्य धावनतोयेन आमवातविनाशनम् ॥ ५७ ॥ निरङ्का निर्म्मला भूमिर्धारा तीक्ष्णा खरः स्वरः । सुमनावज्रमेतत् स्याद्भुवि नात्यन्तदुर्ल्लभम् ॥ ५८ ॥ मञ्जिष्ठासदृशा दीर्घास्तन्व्यो रेखाः सुविस्तराः । जिङ्गीवज्रमिदं नाम सर्व्वकामार्थसाधनम् ॥ ५९ ॥ अङ्गं शमीपत्रसमं भूमिर्धूम्रा सितासिता । शमीवज्रमिदं ज्ञेयं शनैश्चरमुदावहम् ॥ शाणेषु वमते वह्निं सहते वह्निपीडनम् ॥ ६० ॥ रोहितवल्कलसदृशमङ्गं भूमिः सितासितावापि । धूम्रा गम्भीरस्वरयुक्तं धारा तीक्ष्णा सिता भवेद्रेखा ॥ रोहिताख्यमिदं वज्रं सर्व्वारिष्टविनाशनम् । वह्निसंस्पर्शमात्रेण किञ्चिच्चिमिचिमायते । इत्ययं दुर्ल्लभः खड्गो देवानामपि कथ्यते ॥ ६१ ॥ शफरीवल्कलाकारमङ्गं भूमिः सितासिता । प्रोष्ठीवज्रमिदं प्रोक्तं न्यस्तं तरति वारिणि ॥ एष खड्गोत्तमो राज्ञां विपक्षकुलनाशकः । कदाचिल्लभ्यते भाग्यैर्लभ्यते लभ्यते मही ॥ ६२ ॥ अङ्गं मारिषपत्राभं भूमिः स्याद्बिषमच्छविः । इत्ययं मारिषाङ्गः स्यात् पृथिव्यां नातिदुर्लभः ॥ ६३ ॥ भृङ्गराजस्य पुष्पाभमङ्गं भूमिर्द्दलप्रभा । आघातं सहते नैव एष खड्गाधमो मतः ॥ ६४ ॥ धारा तीक्ष्णा खुराकारा भूमिरङ्गविवर्ज्जिता । आघातं सहते घोरं शाणे वह्निं वमत्यपि । खुराङ्गमिति जानीयात् पृथिव्यां नातिदुर्ल्लभम् ॥ ६५ ॥ निर्मला समला भूमिर्भवेच्चैव कदा कदा । मन्दा तीव्रा मवेद्धारा तडिद्बज्रस्य लक्षणम् ॥ ६६ ॥ नीलाञ्जनसमा भूमिरङ्गं जलतरङ्गवत् । मेघाङ्गमिति जानीयाच्छाणे शीतं भवत्यपि ॥ एष खड्गाधमस्त्याज्यो यदीच्छेद्भूतिमात्मनः । भर्त्तुः प्रतापं शमयेद्रविविम्बं यथा घनः ॥ ६७ ॥ मन्दा धारा भृशं गाढा भूमिरङ्गविवज्जिता । पर्व्वताङ्गमिदं नाम सर्व्वत्रैवोपलभ्यते ॥ ६८ ॥ अङ्गं गुञ्जाफलसमं भूमिर्म्मीनदलोपमा । गुञ्जावज्रमिदं पृष्ठं तप्तं भवति घर्षणे ॥ शाणे सिन्दूरसङ्काशं रजो वमति चासकृत् । एष खड्गवरो राज्ञा भाग्यादेवोपयुज्यते ॥ अस्य प्रभावात्तन्नास्ति यन्न साधयते नृपः ॥ ६९ ॥ अङ्गं तनुशराकारं भूमिश्चैव सितासिता । धारा तीक्ष्णा वमति च शाणे वह्निसमाः शिखाः । शरवज्रमिदं ज्ञेयं राज्ञां वाञ्छितसिद्धये ॥ ७० ॥ दूर्व्वादलनिभा भूमिर्धारा तीक्ष्णा खरः स्वरः । शाणेन वमते वह्निं दूर्व्वावज्रं सुदुर्ल्लभम् ॥ ७१ ॥ अङ्गं विल्वदलाकारं भूमिश्चैव सितासिता । विल्ववज्रमिदं शाणे नीलपीते वमेच्छिखे ॥ एष खड्गवरः प्रोक्तः शत्रूणां कुलनाशनः ॥ ७२ ॥ मसूरदलसङ्काशा भूमिरङ्गं मसूरवत् । मसूराङ्गमिदं शाणे रजो वमति चारुणम् ॥ ७३ ॥ शोणपुष्पनिभा रेखा दीर्घा भूमिः सितेतरा । शोणाङ्गमिति जानीयात् खड्गं परमदुर्ल्लभम् ॥ ७४ ॥ शटीदलसमा भूमिरङ्गं तत्कुसुमोपमम् । शटीवज्रमिदं प्रायो लभ्यते गुणवत्तरम् ॥ ७५ ॥ मार्ज्जाररोमसदृशमङ्गं भूमिः सितेतरा । मार्ज्जाराङ्गमिदं नाम्ना रोगशोकभयावहम् । एष खड्गाधमस्त्याज्यो यदीच्छेद्भूतिमात्मनः ॥ ७६ ॥ केतकीपत्रसदृशमङ्गं यस्मिन् प्रतीयते । विद्यात् केतकवज्रं तत् वाराणससमुद्भवम् ॥” ७७ लौहप्रदीपस्य । “अङ्गं मूर्व्वातन्तुनिभं भूमिर्मूर्वादलच्छविः । शाणेन वमते शुक्लां शिखां मौर्वी भवेत्ततः ॥ मौर्व्व्यङ्गमिदमुत्कृष्टं यशःकृईर्त्तिबलावहम् ॥ ७८ ॥ लिङ्गं तीक्ष्णं खरं गाढं शाणे वह्नेर्व्वमेत् कणम् ॥ छिनत्त्यन्यविधं लौहं वज्राङ्गमिति तद्बदेत् ॥ ७९ ॥ कलायपुष्पसदृशमङ्गं मूमिः सितासिता । कलायवज्रं जानीयात् तत्क्षते पाक इष्यते ॥ ८० ॥ अङ्गं चम्पकपुष्पाभं भूमिः कृष्णा तथा सिता । शिखां शाणे वमेच्छीतं तिक्तं तस्य जलं भवेत् । इदं चम्पकवज्रं स्यात् सर्व्वत्र विजयप्रदम् ॥ ८१ ॥ अङ्गं बलादलसमं भूमिः शुक्ला तथेतरा । बलावज्रमिदं ज्ञेयं नानाभावं भवेद्द्रुतम् ॥ इत्ययं वातरोगाणां नाशने परमौषधम् ॥ ८२ ॥ अङ्गं वटारोहसमं भूमिर्व्वटदलच्छविः । वटवज्रमिदं ज्ञेयं खरं खड्गाधमं बुधैः । एतस्य स्पर्शमात्रेण नरो मुच्येत सम्पदा ॥ ८३ ॥ वंशनीलीसमा भूमिः खरधारा सिताकृतिः । वंशाङ्गमिति जानीयाद्वंशवृद्धिकरं परम् ॥ ८४ ॥ भूमिः शालदलाकारा अङ्गं लघु सितासितम् । शालाङ्ग एष खड्गः स्यात् पूज्यः सर्व्वार्थदायकः । अयं शाणे वमेद्बह्निं धारा चाप्यथवा भवेत् ॥ ८५ ॥ भूमिः सितासिता वापि अङ्गं ज्येष्ठीसमं लघु । ज्येष्ठीवज्रमिदं निन्द्यं न स्पृश्यं वा हितेच्छुभिः ॥ ८६ ॥ पुराणजालसदृशमङ्गं भूमिः सितासिता ॥ जालवज्रमिदं पूज्यं शत्रुसम्पत्तिनाशनम् । यदि शाणे वमेन्नीलां शिखां वह्निं वमेच्च वा ॥ तदैष दुर्ल्लभः खड्गो नान्यथा भयहेतुकः ॥ ८७ ॥ अङ्गं पिपीलिकाकारं भूमिर्धूम्रा तथासिता ॥ पिपीलिकाङ्ग इत्येष तत्क्षते कण्डुसम्भवः । स्वयं यदि भवेद्धूम्रः शाणे पूज्यतमस्तदा ॥ ८८ ॥ नलपत्रसमा भूमिरङ्गन्तत्कुसुमोपमम् । नलाङ्गमिति जानीयाद्भर्त्तुः सर्व्वार्थसाधकः ॥ ८९ ॥ निरङ्का निर्म्मला भूमिर्घृष्टं घृष्टं वमेद्रजः । दृढा धारा भृशं स्थूला आघातं सहते न च ॥ रजोवज्रमिदं निन्द्यं शत्रूणां विजयावहम् ॥ ९० ॥ कुष्माण्डबीजसदृशमङ्गं भूमिः सितासिता ॥ कुष्माण्डवज्रं जानीयात्तत्क्षते वेगनिग्रहः ॥ ९१ ॥ अङ्गं नृरोमसदृशं भूमिर्धूम्रा सितासिता । रोमाङ्गमिति जानीयात्तत्क्षते पिडकोद्गमः ॥ ९२ ॥ भूमिः स्नुहीदलसमा अङ्गं तत्कण्टकोपमम् ॥ धारा तीक्ष्णा रवस्तीक्ष्णो लघुमानं खरा स्पॄशा । सुधाङ्गः खड्ग इत्येष तत्क्षते दाहतृड्भ्रमाः ॥ मुखाक्षिकर्णनासानां दाहः पाकश्च जायते । अयं यदि च सर्पाणां फणासूपरि विश्यते ॥ फणाविदारमाप्नोति सर्पो लोटयते शिरः । अस्य धावनतोयेन कुष्ठरोगविनाशनम् ॥ ९३ ॥ कर्कन्धुदलपृष्ठाभा भूमिरङ्गन्तु तत्समम् । कर्कन्धुवज्रं जानीयात्तत्क्षते दाहनाशनम् ॥ एष खड्गाधमस्त्याज्यो जेतव्या यदि विद्बिषः ॥ ९४ ॥ रङ्गं वकुलपुष्पाभं भूमिस्तत्फलसन्निभा ॥ वकुलाङ्गमिदं पूज्यं शाणे सुरभिगन्धवत् । तन्नास्ति जगतीमध्ये यदनेन न साध्यते ॥ ९५ ॥ अङ्गं संमिश्रितं यस्मिन्न किञ्चिद्ब्यक्तमीक्ष्यते । सर्व्वेषां दर्शनं वापि तीक्ष्णधारः खरस्वरः ॥ एष काञ्जिकवज्रः स्याद्यत्नादेवोपलभ्यते । नैनं प्राप्यापि वर्द्धन्ते शेषाश्चित्रादयोऽपि च ॥ ९६ ॥ भूमिः कृष्णानिरङ्गा चेद्धारा तीक्ष्णा दृढापि च । आघातं सहते घोरं रक्तं स्पर्शेन यो विशेत् ॥ शाणेन वह्निं वमति ध्रुवं वाप्यतिघर्षणात् । महिषाङ्गः स वै खड्गः पृथिव्यां नातिदुर्ल्लभः ॥ ९७ ॥ अत्यन्तनिर्म्मला भूमिः शरीरं प्रतिविम्बितम् । धारा तीक्ष्णा स्वरस्तीक्ष्णः स्वच्छाङ्गं तद्बिनिर्द्दिशेत् ॥ ९८ ॥ तस्मिन् यदा भवेद्रेखा ऊर्द्ध्वा ऋत्वाख्यकं तदा ॥ ९९ अस्मिन्नपि भवेद्बक्रा रेखा वक्राभिधन्तु तत् ॥ १०० ॥ एतत्त्रितयमुद्दिष्टं खड्गानां प्रवरं बुधैः । प्रायशो लभ्यते लोके यदि सर्व्वगुणावहम् ॥ इतीदं निखिलं प्रोक्तं वज्राणां लक्षणं मया । प्रयत्नैर्लिखितं व्यक्तं सर्व्वेषां हितकाम्यया ॥ इतः परन्तु लौहानां लक्षणं यत्र लक्ष्यते । तस्य दासो भवाम्येष प्रतिज्ञेति कृता मया ॥ द्बिलिङ्गमिश्रमालोक्य मिश्राङ्गमिति निर्द्दिशेत् । सर्व्वेषामङ्गमालोक्य सर्व्वाङ्गमिति निर्द्दिशेत् ॥” इति खड्गपरीक्षायामङ्गाध्यायो द्बितीयः ॥ * ॥ खड्गस्य रूपाणि यथा, “नीलीकलायकुसुमच्छविगृञ्जनाभा या चन्द्रनीलमणिकाचमणिप्रभा च । भूमिश्च या मरकतप्रतिमावभासा खड्गस्य नीलमिति रूपमिदं वदन्ति ॥” तत्र चेन्निन्दितान्यङ्गान्यरिष्टानि बहून्यपि । दृश्यन्ते बहुदोषापि तथापि गुणवत्तरम् ॥ १ ॥ या कालकाम्बुदमसीरसकालसर्पशङ्कान्धकारकचभारसमा विभाति । भूमिश्च या भ्रमरबन्धुसमावभासा खड्गस्य कृष्णमिति रूपमिदं वदन्ति ॥ अत्र नेत्राणि सम्पत्त्यै अरिष्टान्यशुभानि च । साधारणमिदं रूपं प्राह नागार्ज्जुनो मुनिः ॥ २ ॥ या प्रावृषेण्यनवभेकसमानवर्णा गोमेदरत्नसदृशापि च यस्य भूमिः । खड्गस्य पिङ्गमिति रूपमिदं वदन्ति भर्त्तुर्य्यशोबलधनक्षयकारणाय ॥ ३ ॥ या मन्दधूमसदृशा च शिरीषपुष्पतुल्या विभाति मलिनापि च खड्गभूमिः । नागार्ज्जुनो वदति धूम्रमिदं हि रूपं भर्त्तुर्य्यशोबलधनाबलिवर्द्धनाय ॥ ४ ॥ द्बिरूपं मिश्रितं कृत्वा शङ्करं प्रवदेद्बुधः । त्रिभी रूपैः समेतन्तु खड्गं त्रिपुरसङ्गितम् ॥ रूपैश्चतुर्भिः संयुक्तं चतुरं खड्गमुत्तरम् ॥” इति लौहार्णवस्य खड्गपरीक्षायां वर्णाध्यायस्तृतीयः ॥ * ॥ “जातिश्चतुर्व्विधा प्रोक्ता खड्गानां या पुरा मया । सम्प्रत्यपि प्रयत्नेन तासां लक्षणमुच्यते ॥ शुद्धाङ्गः शुद्धवर्णश्च सुनेत्रः सुस्वरश्च यः । मृदुस्पर्शः सुसन्धेयस्तीक्ष्णधारो महागुणः ॥ खड्गं ब्राह्मणजातिं तं प्राह नागार्ज्जुनो मुनिः । अस्य क्षते भवेच्छोथो घोरः सर्व्वाङ्गगोचरः ॥ मूर्च्छा पिपासा दाहश्च ज्वरो मृत्युश्च जायते । अघृष्टं त्रिफलाकल्कमर्द्धरात्रिन्दिवोषितम् । मलिनत्वं न सन्धत्ते निर्म्मलं कुरुते परम् । तरुणादित्यकिरणस्पर्शादेव तृणे स्थितः ॥ दहेत् सर्व्वं न तु करं पुरुषस्य हि धारिणः । गायत्त्र्युच्चारमात्रेण खरतां व्रजति स्फुटम् ॥ एष खड्गवरः सर्व्वमरिष्टं नाशयेद्ध्रुवम् । अस्य प्रसादात् पुरुषस्त्रिलोकमपि साधयेत् ॥ तस्मादेष मनुष्याणां सुलभो न हि भूतले । दृश्यन्ते प्रायशः स्वर्गे कुशद्बीपे हिमालये ॥ १ ॥ धूम्रवर्णं महासारं तीक्ष्णधारं खरस्वरम् । सर्व्वाघातसहं सर्व्वनेत्रवर्णस्वराकरम् ॥ खड्गं क्षत्त्रियजातिं तं जानीयात् खड्गकोविदः । अस्य क्षते भवेद्दाहस्तृषानाहो ज्वरो भ्रमः ॥ मृत्युश्च जायते शाणे वमेद्बह्निकणान् बहून् । संस्कारे चाप्यसंस्कारे नैर्म्मल्यं तस्य लक्ष्यते ॥ शाणेऽप्यशाणे खरता मूर्द्ध्नि चात्यन्ततीक्ष्णता । रक्तस्पर्शनमात्रेण विशेदन्तरमन्तरम् ॥ अयं खड्गवरः पूज्यो मनुष्यैरपि लभ्यते ॥ २ ॥ नीलवर्णः कृष्णवर्णः संस्कारे निर्म्मलो भवेत् ॥ शाणेन खरता चास्य घाततुल्यं निकृन्तति । वैश्यजातिरयं खड्गः क्षते त्वङ्मात्रदर्शनम् ॥ नात्युत्कृष्टो नातिहीनं सर्व्वत्रैवोपलभ्यते ॥ ३ ॥ सजलाम्भोदसङ्काशः स्थूलधारो मृदुस्वरः ॥ संस्कारे चैव मलिनः शाणे चापि खरेतरः । शूद्रजातिरयं खड्गः क्षते नाल्पापि वेदना ॥ दूरादेषोऽधमस्त्याज्यो यदीच्छेद्धितमात्मनः । प्रायशः सर्व्वलोकेषु स्वयमेवोपदृश्यते ॥ ४ ॥ द्बयोर्लक्षणमालोक्य जारजं खड्गमादिशेत् । त्रयाणां लक्षणेनैव त्रिजातिं खड्गमादिशेत् । चतुर्णां लक्षणेनैव जातिसङ्करमुच्यते ॥” इति लौहावर्णवस्य खड्गपरीक्षायां जात्यध्यायः ॥ * ॥ अथ त्रिंशन्नेत्राणां लक्षणानि । “चक्राकारं यदा नेत्रं खड्गस्याङ्गे प्रदृश्यते । तं चक्रनेत्रं जानीयात् भर्त्तुः सर्व्वार्थसाधनम् ॥ अनेनैकेन खड्गेन कृत्स्नां साधयते महीम् ॥ १ ॥ प्रफुल्लपद्मसङ्काशं नेत्रं पद्मदलोपमम् ॥ यदि वा दृश्यते खड्गे पद्मनेत्रं समादिशेत् । अयं खड्गवरो यत्र तत्रैव कमलालया ॥ २ ॥ ऊर्द्ध्वा स्थूला यदा रेखा गदाकारा प्रतीयते । गदानेत्रमिदं विद्धि सर्व्वशत्रुनिसूदनम् ॥ ३ ॥ शङ्खाकारं यदा नेत्रं खड्मध्येऽभिदृश्यते । शङ्खनेत्रमिदं सर्व्वदेवानामपि दुर्ल्लभम् ॥ ४ ॥ डमरुप्रतिमं नेत्रं यस्य भूमौ प्रतीयते । सर्व्वार्थसाधकं खड्गं तं विद्याद्बिजयप्रदम् ॥ ५ ॥ धनुःस्वरूपं यन्नेत्रं धनुर्नेत्रमुषन्ति तम् । तस्य स्पर्शनमात्रेण मन्दोऽपि प्रमुखायते ॥ अयं निशीथे विजने खड्गो झनझनायते ॥ ६ ॥ यन्नेत्रमङ्कुशाकारं तंविद्याद्गुणवत्तरम् ॥ खड्गमङ्कुशनेत्राख्यं भर्त्तुः सर्व्वार्थसाधकम् । अलक्ष्मीपापरक्षोघ्नं कृत्याग्रहनिवारणम् ॥ ७ ॥ छत्राकारं यदा नेत्रं छत्रनेत्रं वदन्ति तम् । अस्य प्रभावात् क्षीणोऽपि सार्व्वभौमोभवेन्नृपः ॥ दीनोऽपि च सुखीभूयात् सुखी भूयान्महेश्वरः । महेश्वरोऽपि सचिवः सचिवो मण्डलेश्वरः ॥ मण्डलेशश्चक्रवर्त्ती भवेदत्र न संशयः ॥ ८ ॥ पताकाकृतिनेत्रञ्चेत् सर्व्वसम्पत्तिकारकम् ॥ पताकानेत्रमाहुस्तं संग्रामे विजयप्रदम् ॥ ९ ॥ नेत्रं वीणाकृति यदा वीणानेत्रमुषन्ति तम् । निशीथे विजने खड्गो वीणावत् स्वनमावहेत् । अस्य प्रभावात् सर्व्वेश्या अपि वश्या भवन्ति हि ॥ १० ॥ मत्स्याकृति यदा नेत्रं मत्स्यनेत्रमिमं विदुः । अस्य प्रभावात् क्षितिपः कृत्स्नां साधयते महीम् ॥ ११ ॥ शिवलिङ्गसमं नेत्रं लिङ्गनेत्रमिमं विदुः । भर्त्तुः सर्व्वार्थसंसिद्ध्यै शत्रूणां नाशनाय च ॥ वामपार्श्वे तु यात्रायां धर्त्तव्योऽयं तथा रणे १२ । अत्र ध्वजार्द्धचन्द्रकलसानां लक्षणानि पतितानि । १३ । १४ । १५ । शूलाकृति यदा नेत्रं शूलनेत्रं वदन्ति तम् । सर्व्वार्थसाधकः सर्व्वारिष्टानिष्टप्रणाशनः ॥ १६ ॥ शाद्र्दूलनेत्रं तं विद्यात् शाद्र्दूलाकृतिनेत्रतः । शत्रुश्रेणीविनाशाय संग्रामे विजयाय च ॥ १७ ॥ सिंहाकृति यदा नेत्रं सिंहनेत्रमिमं विदुः । अस्य प्रभावात् क्षीणोऽपि कृत्स्नां साधयते महीम् ॥ १८ ॥ तत् सिंहासननेत्रं स्यात् नेत्रे सिंहासनोपमे । अस्य प्रभावात् क्षितिपः कृत्स्नां साधयते महीम् ॥ १९ ॥ गजाकृति यदा नेत्रं गजनेत्रं वदन्ति तम् ॥ अस्य प्रभावात् क्षीणोऽपि लभते राजसम्पदम् ॥ २० ॥ नेत्रं हंसाकृति यदा हंसनेत्रं वदन्ति तम् । अस्य प्रभावात् भूपालो यशःप्राप्नोत्यनुत्तमम् ॥ २१ ॥ मयूराकृतिनेत्रे द्वे तन्नेत्रमिति निर्द्दिशेत् ॥ अस्य प्रभावान्मनुजः सर्पदर्पान्निसूदयेत् ॥ २२ ॥ जिह्वाकारं यदा नेत्रं जिह्वानेत्रं वदन्ति च ॥ संग्रामखर्परेष्वेवं पिबेद्वैरिशिरोरजः ॥ २३ ॥ दन्ताकारं यदा नेत्रं दन्तनेत्रं वदन्ति तम् ॥ अयं रिपुगणं मूर्द्ध्नि चर्व्वयत्यतिभैरवम् ॥ २४ ॥ सड्गाकारं यदा नेत्रं खड्गनेत्रं वदन्ति तम् । तस्य प्रभावान्मनुजस्त्रिलोकीं वशयेदपि ॥ २५ ॥ मनुष्यपुत्त्रिकाकारा पुत्त्रिकानेत्रमुच्यते ॥ अयं सशैलां सद्बीपां कृत्स्नां साधयेत् क्षितिम् । न चेयं पुत्त्रिका किन्तु जयलक्ष्मीरिह स्वयम् ॥ तस्मान्नायं मनुष्याणामल्पभाग्येन लभ्यते ॥ २६ ॥ चामराकृतिनेत्रत्वात्तन्नेत्रमिति निर्द्दिशेत् । अस्य प्रभावाज्जायन्ते चामरोद्धृतसम्पदः ॥ २७ ॥ एकानेकशिखे शैलनेत्रे तन्नेत्रसंज्ञकम् । अपि राष्ट्रभये युद्धे विषमे वैरिसङ्कटे । स्थिरीकरोति धरणीं धरणीं पर्व्वतो यथा ॥ २८ ॥ पुष्पमालासमं नेत्रं पुष्पनेत्रं वदन्ति तम् । अस्य प्रभावात्तुष्यन्ति ग्रहाः सर्व्वाश्च देवताः ॥ २९ ॥ भुजङ्गमसमे नेत्रे सर्पनेत्रमिदं मतम् । अयं शत्रुगणं हन्ति यथा मर्त्त्यं भुजङ्गमः ॥ ३० ॥ सवर्णं समवर्णञ्च तत् सर्व्वं द्बिविधं मवेत् । सवर्णं शान्तिसम्पत्त्यै रिपुनाशे तथापरम् ॥ द्बयोरेकत्र पृष्ठे च तत् पुनर्विविधं भवेत् । एकलोकसुखं नेदं ददाति द्बिविधं द्बयोः ॥ मूलमध्याग्रसंस्थानात्तत् पुनर्द्बिविधं भवेत् । अग्रे चाग्र्यफलं ज्ञेयं मध्ये मध्यफलं मतम् ॥ मूले फलं जघन्यं स्यात् प्राह नागार्ज्जुनो मुनिः । एकं द्वे त्रीणि नेत्राणि नात्र संख्या व्यतिक्रमः ॥ एकं घर्म्मः स्वर्गकामौ द्बे त्रीणि च त्रिवर्गकम् । तत्फलानि प्रयच्छन्ति प्राह नागार्ज्जुनो मुनिः ॥ द्बिनेत्रमिति जानीयात् स्वसंज्ञां नेत्रयोर्द्वयोः । त्रिनेत्रञ्च त्रिभिर्ज्ञेयं बहुनेत्रमतः परम् ॥ यथोत्तरं गुणवहं खड्गमाहुरनुत्तमम् । दिङ्मात्रमिति निर्द्दिष्टं नेत्राणां शुभदायिनाम् ॥ तीव्राणां मङ्गलानाञ्च दर्शनञ्च शुभावहम् ॥” इति खड्गपरीक्षायां नेत्राध्यायः पञ्चमः ॥ * ॥ “यथा नेत्रस्य संस्थानं तथारिष्टस्य लक्षयेत् । नेत्रेषु स्थाननियमो नारिष्टे स्थाननिर्णयः ॥ प्रशस्ताङ्गोऽपि यः खड्गोऽरिष्टेनैकेन निन्दितः ॥” अथ त्रिंशदरिष्टानां लक्षणानि ॥ “छिद्रवद्दृश्यते खड्गे स्वभावेन च लक्ष्यते । छिद्रारिष्टमिदं विद्धि भर्त्तुर्व्वीर्य्यबलापहम् ॥ १ ॥ यदा काकपदाकारमरिष्टं दृश्यते क्वचित् । अयं काकपदारिष्टः सर्व्वाभीष्टविनाशनः ॥ २ ॥ रेखाकारं यदारिष्टमूर्द्ध्वंवा तिर्य्यगेव वा । रेखारिष्टमिदं विद्धि भर्त्तुवीर्य्यबलापहम् ॥ ३ ॥ भिन्नभ्रान्तिकरं पापं भिन्नारिष्टमिदं विदुः । भर्त्तुः कुलं यशो राष्ट्रं नाहत्वा न व्रजेत् स्वयम् ॥ ४ ॥ यदा भेकशिरोरूपमरिष्टं दृश्यते क्वचित् । भेकारिष्टमिदं नाम्ना संग्रामे भयदायकम् ५ ॥ अरिष्टे मुषिकाकारे मुषिकारिष्टमुच्यते । अयं खड् गाधमः कुर्य्यात् पत्युः पातालसङ्गमम् ॥ ६ ॥ विडालनयनाकारो बिन्दुरेकोऽतिविस्तरः । विडालारिष्टमेतत् स्यात् भर्त्तुः सर्व्वार्थनाशनम् ॥ ७ ॥ अरिष्टं शर्कराकारं यदा स्पर्शेन बुध्यते । शर्करारिष्ठमेतत् स्याद्धनबुद्धिविनाशनम् ॥ ८ ॥ यदा नीलीरसाभासमरिष्टं दृश्यते क्वचित् । नील्यरिष्टमिदं ज्ञेयं यशोलक्ष्मीविनाशनम् ॥ ९ ॥ अरिष्ठे मशकाकारे मशकारिष्टमुच्यते । भर्त्तुः कुलं यशो बुद्धिं धृतिं प्रीतिञ्च नाशयेत् ॥ १० ॥ भृङ्गमाप्रतिमो विन्दुरेकोऽनेकोऽथवा यदा । भृङ्गमारिष्ट इत्येष धृतिस्मृतिविनाशनः ॥ ११ ॥ सूचीरूपमरिष्टञ्चेदूर्द्ध्वंवा तिर्य्यगेव वा । सूच्यरिष्टमिदं नाम भर्त्तुः कुलविनाशनम् ॥ १२ ॥ त्रयश्चेद्बिन्दवो राजन् ! पङ्क्तयो विषमेण वा । उपर्य्युपरि वाघोऽधस्त्रिबिन्द्वाख्यमरिष्टकम् ॥ तस्य स्पर्शनमात्रेण सचेलः स्नानमाचरेत् ॥ १३ ॥ कालिकारिष्टमित्येतद् धीधृतिस्मृतिनाशनम् ॥ १४ ॥ एकत्र यदि न ह्येष प्रयत्नेनापि संवृतः । दारी नाम महारिष्टं सर्व्वाभीष्टविनाशनम् ॥ अनेकगुणसम्पन्नः खड्गो लोकैर्न गृह्यते ॥ १५ ॥ कपोतपक्षप्रतिममरिष्टञ्चेत्तदाह्वयम् । भर्त्तुः कुलं यशो विद्यां बलं बुद्धिञ्च नाशयेत् ॥ १६ ॥ काकाकृति यदारिष्टं काकारिष्टं तदोच्यते । अनेन भर्त्तुः संग्रामे भङ्ग एवोपजायते ॥ १७ ॥ अरिष्टे खर्पराकारे खर्परारिष्टमुच्यते । भर्त्तुर्यशो बलं वीर्य्यं बुद्धिं प्रीतिञ्च नाशयेत् ॥ १८ ॥ यदान्यल्लोहशकलं लग्नं स्यादिव लक्ष्यते । शकलीति स वै खड्गः सर्व्वाभीष्टनिसूदनः ॥ १९ ॥ क्रोडीकुशपत्रकयोर्लक्षणे पतिते २० । २१ । यस्मिन्निम्नमिवाभाति मध्ये वा दृश्यते क्वचित् । जालारिष्टमिदं नाम भर्त्तुः कुलधनापहम् ॥ २२ ॥ एकैकरेखा दीर्घाग्रा यदा पल्लविनी भवेत् । स्पर्शे वाथ करेणाथ करालारिष्टमुच्यते ॥ अयं हि क्षितिपालानां दृष्टियोग्यो भवेन्न हि । दर्शनादेव नश्यन्ति यशोलक्ष्मीजयादयः ॥ २३ ॥ अरिष्टे कङ्कपत्राभे कङ्कारिष्टं तदुच्यते । अस्य स्पर्शनमात्रेण नश्यत्यायुर्यशो बलम् ॥ २४ ॥ खर्ज्जूरवृक्षप्रतिमं यदारिष्टन्तु लक्ष्यते । खर्ज्जुरारिष्टमेतत् स्याद्भर्त्तुः कुलधनापहम् ॥ २५ ॥ गोशृङ्गाभमरिष्टञ्चेत् शृङ्गारिष्टं तदुच्यते । अनेन भर्त्तुर्नश्यन्ति लक्ष्मीबलकुलादयः ॥ २६ ॥ गोपुच्छाकृति चेत् खड्गे अरिष्टं संप्रतीक्ष्यते । पुच्छारिष्टमिदं नाम भर्त्तुः सर्व्वार्थनाशनम् ॥ २७ ॥ खनित्राभमरिष्टञ्चेत् खनित्रारिष्टमुच्यते । शूराणामपि संग्रामे भङ्गमेतत् प्रयच्छति ॥ २८ ॥ अरिष्टे लाङ्गलाकारे लाङ्गलारिष्टमुच्यते । अयं पापात् पापतरः प्रेक्षणीयो न भूभुजा ॥ अयमायुः श्रियं हन्ति विद्यां बलमशेषतः ॥ २९ ॥ वडिशारिष्टस्य लक्षणं पतितम् ॥ ३० ॥ इत्यरिष्टानि प्रोक्तानि नानातन्त्रात् प्रयत्नतः । विचार्य्यैतानि मतिमान् खड्गं कोशे निधापयेत् ॥ दिङ्मात्रमिदमुद्दिष्टमरिष्टानां हितात्मनाम् । अमङ्गलानां मन्दानां दर्शनञ्चाशुभावहम् ॥ अरिष्टमेकमेव स्याद्द्विररिष्टं शुभावहम् । अन्योन्यमशुभं हन्याद्विषस्य हि विषं यथा ॥ एकमारभ्य सप्तान्तमरिष्टं प्राह नान्यथा । यथोत्तरं द्बिगुणितं फलमाहुर्मनीषिणः ॥ इति खड्गपरीक्षायामरिष्टाध्यायः षष्ठः ॥ * ॥ अथ द्बिबिधा भूमिः । दिव्यमौमविभागेन भूमिर्या द्बिविधा मता । दिव्या दिवि समुद्भूता भौमा भूमिसमुद्भवा ॥ तल्लक्षणमशेषेण लिख्यते तन्निबोधत । देवदानवयोर्मध्ये खड्गसृष्टिरभूत् पुरा ॥ ते खड्गाः पुण्यदेशेषु केषु केषु प्रतिष्ठिताः ॥ दिव्यलक्षणं यथा, ये खड्गाः स्थूलधारा भृशमतिलघवो निर्म्मलाङ्गाः सुनेत्रा ये रिष्टाश्चास्वरूपाः सुविमलतनवश्चाप्यसंस्कारयोगात् । दुर्भेद्या दुर्घटाश्च ध्वनिगुणगुरवो यत्क्षते दाहपाकौ ते दिव्याः कुर्व्वतेऽमी कुलधनविजयश्रीयशोवृद्धिमाशु ॥ १ ॥ अथ भौमलक्षणं बृहद्धारीते । पूर्व्वं महेशेन विषाणि यानि भुक्तानि तेषां पतितास्तु बिन्दवः । यस्मिन् प्रदेशे स स एव देशः कालायसामाकरतां जगाम ॥ पुरामृतं क्षीरसमुद्रमध्यादुत्पाद्य संगृह्य ययुः सुरेन्द्राः । तद्बिन्दवो यत्र निपेतुरेष शुद्धायसामाकरतां जगाम ॥ ये विषोत्था भृशङ्कालाः खराङ्गाः सम्भवन्ति हि । मूर्च्छादाहज्वरानाहशोकहिक्कावमीकराः ॥ येऽमृतोत्थाः कर्वुराङ्गा मन्दाङ्गाः संभवन्ति च । बलीपतितमालिन्यजराव्याधिविनाशनाः ॥ यत्रैव पतितं यत्तु तत्तदाकरताङ्गताः ॥ तद्यथा, वाराणसीमगधसिंहलभूमिभागे नेपालभूमिषु तथाङ्गमहीप्रदेशे । सौराष्ट्रिकेऽन्यतरधन्यमहीविभागे शुद्धायसां कृतिवराः प्रवदन्ति जन्म ॥ तद्यथा, वाराणसेयाः सुस्निग्धास्त्रीक्ष्णधाराः सदङ्गिनः । लघवः सुखसन्धेया ज्ञेयाश्चाभेद्यशालिनः ॥ मागधाः कर्कशाः स्थूलधारा गूढतराङ्गिनः । गुरवो दुःखसन्धेयाः खड्गा ज्ञेया विचक्षणैः ॥ नेपालदेशप्रभवा निरङ्गा निश्चलाश्च ये । ज्ञेयाः सदङ्गा मलिना लघवः स्थूलधारिणः ॥ कालिङ्गा गुरवः स्वच्छा व्यक्ताङ्गास्तन्तुहेतवः । सौराष्ट्रा निर्म्मलाः स्निग्धाः सुव्यक्ताङ्गा भृशं खराः ॥ सिंहलद्बीपजातानां चतुर्द्धा भेद उच्यते । केचित् सदङ्गा गुरवः कर्कशाः स्निग्धधारिणः ॥ केचित् सदङ्गा लघवः सुस्निग्धा स्थूलधारिणः । एषां रूपेण मिश्रेण ज्ञेया हि द्बिजजातयः ॥ सामान्यात् द्बिगुणञ्चौड्रं कलिर्दशगुणस्ततः । कलेः शतगुणं भद्रं भद्राद्बज्रं सहस्रधा । वज्रात् षष्ठिगुणः पाण्डिर्निरविर्द्दशभिर्गुणैः । ततः कोटिसहस्रेण ह्ययस्कान्तः प्रशस्यते ॥” इत्यादिकं रसायनौपयौगिकमेव न तु खड्गे दृष्टफलम् ॥ यदाह । आसान्तु लौहजातीनां वज्रं खड्गाय युज्यते । तथाच । ये खड्गास्तीक्ष्णधारा भृशमतिगुरवः षड्गुणाढ्याः सुभेद्याः केचित् साङ्गा निरङ्गाः कति च न समला निर्म्मलाः केचिदेव । ते भौमाः कुर्व्वतेऽमी धनविजयबलं षड्गुणा निर्गुणा वा ते दुःखं शोकमुग्रं दधति बलकुलश्रीयशोनाशकास्ते ॥ इति खड्गपरीक्षायां भूम्यध्यायः सप्तमः ॥ २ * ॥ अथाष्टधा ध्वनिः । ध्वनिरष्टविधः प्रोक्तो यः पूर्व्वं सूत्रसंग्रहे । तेषामपि लिखाम्यत्र सगुणं लक्षणाष्टकम् ॥ तद्यथा, पूर्व्वे चत्वारः शुभदाः परे निन्दास्पदास्तथा । विचार्य्य खड्गमानञ्च कर्त्तव्यं खड्गकोविदैः ॥ घोरस्तार इति ख्यातो द्बिविधः खड्गकोविदैः । घोरः स्यात् सुखसम्पत्त्यै तार उच्चाटने मतः ॥ यत्र हंसरवस्येव खड्गे नखहते ध्वनिः । हंसध्वनिरयं खड्गः सकलार्थप्रसाधनः ॥ १ ॥ कांस्यशब्द इवाभाति यस्मिन् खड्गे हते ध्वनिः । कांस्यध्वनिरयं खड्गः प्राह नागार्ज्जुनो मुनिः ॥ २ ॥ अभ्रस्य लक्षणं पतितम् ॥ ३ ॥ ढक्काशब्द इवाभाति यस्मिन् खड्गे हते ध्वनिः । ढक्काध्वनिरयं खड्गः सर्व्वशत्रुनिसूदनः ॥ ४ ॥ काकस्वर इवाभाति यस्मिन् खड्गे हते ध्वनिः । काकस्वरोऽयं खड्गः स्यात् श्रीयशःकुलनाशनः ॥ ५ ॥ तन्त्रीस्वरसमो यस्मिन् भवेत् खड्गे हते ध्वनिः । तन्त्रीध्वनिरयं खड्गः कुलश्रीधननाशनः ॥ ६ ॥ खरस्येव ध्वनिर्यस्मिन् खरध्वनिरयं मतः । श्रीयशोज्ञानविज्ञानजयतेजोविनाशनः ॥ ७ ॥ प्रस्तरस्येव यः खड्गः स निन्द्यः खडगलक्षणे ॥ ८ ॥ गभीरतारध्वनिता खड्गस्याशुभलक्षणम् । उत्तानमन्द्रध्वनिता खड्गस्याशुभलक्षणम् ॥ अपाङ्गनेत्रहीनोऽपि खड्गः सुध्वनिरुत्तमः । अन्धः कुरूपो मनुजो यथा भुवि सुगायनः ॥ सर्व्वलक्षणसम्पन्नः खड्गो यो ध्वनिवर्ज्जितः । स निन्द्यः सुन्दराङ्गोऽपि यथा वाक्यविवर्जितः ॥ नखेन वाथ दण्डेन तथा लौहशलाकया । लोष्टेन शर्कराभिर्व्वा ध्वनिविज्ञानमुच्यते ॥” इति खड्गपरीक्षायां ध्वन्यध्यायोऽष्टमः ॥ * ॥ अथ द्बिविधं मानम् । यन्मानं द्बिविधं प्रोक्तं तस्य लक्षणमुच्यते । उत्तमाधमभेदेन भेदो हि द्बिविधो मतः ॥ उत्तमं यद्बिशालं स्याल्लघुमानं प्रकीर्त्तितम् ॥ १ ॥ अधमं तच्च यत् खर्व्वं गुरुमानं प्रकीर्त्तितम् ॥ २ ॥ तत्पुनस्त्रिविधं प्रोक्तमादिमध्यान्तभेदतः । यो मुष्टिविंशतिसमायततीव्रधारो भर्त्तुर्भवेत् प्रसरतोऽपि षडङ्गुलीभिः । मानेन चाष्टपलिकः स हि खड्गमध्ये नातिप्रकृष्टनविकृष्टफलप्रदः स्यात् ॥ यो द्बादशाष्टनवमुष्टिभिरायतः स्यात् मन्दो भवेत् प्रसरतोऽपि चतुर्थभागः । तावत्पलैः परिमितस्तु ततोऽधिको वा खड् गाधमो धनयशःकुलनाशनाय ॥ नागार्ज्जुनोऽपि । यावत्यो मुष्टयो दैर्घ्ये तदर्द्धाङ्गुलयो यदा । प्रसरे तच्चतुर्थांशमितिवै मानमुत्तमम् ॥ यावत्यो मुष्टयो दैर्घ्ये प्रसरे तत्त्रिभागिकः । पलैस्तदर्द्धैस्तुलितः स खड्गो मध्य उच्यते ॥ यावत्यो मुष्टयो दैर्घ्ये तुर्य्यांशः प्रसरे तु तत् । अधमः कीर्त्तितः खड्गस्तत्समो वाधिकः पलैः ॥ भौमानामिदमुद्दिष्टं दिव्यास्तु लघवो मताः ॥” इति खड्गपरीक्षायां मानाध्यायः ॥ * ॥ भोजस्तु । “दीर्घता लघुता चैव खरविस्तीर्णता तथा । दुर्भेद्यता सुघटता खड्गानां गुणसंग्रहः ॥ खर्व्वता गुरुता चैव मन्दता तनुता तथा । सुभेद्यता दुर्घटता खड्गानां दोषसंग्रहः ॥ इति निखिलमुदारमुक्तमत्र बहुतन्त्रेषु निकृष्य खड्गयष्टेः । नृपतिरिति विचिन्त्य यो विधत्ते स चिरतरां श्रियमुच्छ्रितां लभेत ॥” इति युक्तिकल्पतरूक्तखड्गपरीक्षा समाप्ता ॥"
        }
    ],
    "VCP": [
        {
            "word": "तरवारि",
            "eid": "22255",
            "pagenum": "3243,a",
            "content": "तरवारि¦ पु० तरं शत्रूणां गतिं वारयति वृ--णिच्--इन् । खड्गभेदे । (तरवार) इति भाषा । हेमच० असिशब्दे ५५१ पृ० तल्लक्षणादिकमुक्तं युक्तिकल्पतरावत्र विशेष उक्तो यथा “अङ्गं रूपं तथा जातिर्नेत्रारिष्टे च भूमिका । ध्वनिर्म्मानमिति प्रोक्तं खड्गज्ञानाष्टकं शुभम् । अभिन्ने दृश्यते यादृक् विभिन्ने घटिते तथा । यदेव दृश्यते चिह्नं तदङ्गं संप्रचक्षते । नीलकृष्णादिकं खड्गे रूपमित्यभिधीयते । तेनैव यत् प्रतीतं स्यात् तज्ज्योतिरिति गद्यते । अङ्गातिरिक्तं यज्जातिस्तन्माहात्म्योपसूचकम् । तन्नेत्रमिति जानीयात् खडगे खड्गविशारदाः । अङ्गातिरिक्तं खड्गादि यच्छुद्धत्वोपसूचकम् । तदरिष्टमिति प्राहुर्भूमिरङ्गादिधारणम् । यः खड्गे जायते शब्दो दण्डदन्तादिना हते । स ध्वनिस्तुलना मानं ज्ञानमष्टविधन्त्विदम् । पञ्चाद्या निपुणेः खड्गे सम्भाव्यन्तेऽपि कृत्रिमाः । अन्त्यावकृत्रिमौ ज्ञेयौ तावेव सहजाविति । शतमङ्गानि चत्वारि रूपाणि जातयस्तथा । त्रिंशन्नेत्राणि जानीयादरिष्टानां तथैव च । भूमिश्च द्विविधा ज्ञेया ध्वनिरष्टविधो मतः । मानन्तु द्विविधं प्रोक्तमित्येषां संग्रहो मतः” । खड्गस्य शताङ्गनामानि लौहार्णवे “रूप्यस्वर्णगजोरुवूकदमनस्थूलाङ्गकृष्णारुणश्वेताम्भोजगदातिलानलकणाग्रन्थिस्थिरातैत्तिराः । मालाजीवकषट्पदोर्द्ध्वमरिचव्यालाश्वबर्हाञ्जनक्षौद्रक्षुद्रकमक्षिकातुषयवव्रीहिक्षुमासर्षपाः । सिंहीतण्डुलगोसिराशिवनखग्राहाक्षिकेशोपलद्रोणीकाककपालपत्रतुवरीविम्बीफलीसर्षपाः । नीलीरक्तवचारसोनसुमनाजिङ्गीशमीरोहितप्रोष्ठीमारिषभार्गवीखुरतडिन्मेघाद्रिगुञ्जाशराः । दूर्व्वाविल्वमसूरटुण्टुकशठीमार्ज्जारिकाकेतकीमूर्व्वावज्रकलायचम्पकबलान्यग्रोधवंशासनाः । ज्येष्ठीजालपीपिलिकानलरजःकुष्माण्डरोमस्नुहीकर्कन्धूबकुलारनालमहिषस्वच्छर्जुवक्रा इति । प्रोक्ता लौहविशारदेन मुनिना खड्गस्य भेदाः क्रमात्” । तस्य चत्वारि रूपाणि । “नीलः कृष्णश्च पिङ्गश्च धूम्रश्चेति चतुर्विधः । वर्णप्रकर्षः खड्गानां कथितो मुनिपुङ्गवैः” । चतस्रो जातयः । “व्राह्मणः क्षत्रियो वैश्यः शूद्रश्चेति चतुर्विधः । जातिभेदे विनिर्दिष्टः खड्गानां मुनिपुङ्गवैः” । त्रिंशन्नेत्राणि । “चक्रं पद्मं गदा शङ्खो डमरुर्द्धनुरङ्कुशः । छत्रं पताका वीणा च मत्स्यलिङ्गध्वजेन्दवः । कुम्भः शूलञ्च शार्द्दूलः सिंहः सिंहासनं गजः । हंसो मयूरो जिह्वा च दशनः खड्ग एव च । पुत्रिका चामरं शैलः पुष्पमाला भुजङ्गमः । त्रिंशदेतानि नेत्राणां खड्गानां कथितानि वै” । त्रिंशदरिष्टानि “छिद्रं काकपदं रेखाभिन्नं भेकश्च मूषिकः । विडालः शर्करा नीली मशको भृङ्गसूचिके । त्रिविन्दुः कालिका दारी कपोतः काक एव च । खर्परः शकली क्रोडी कुशपत्रक जालिके । करालकङ्कखर्जूरशृङ्गपुच्छखनित्रकम् । लाङ्गलं वडिशाख्यञ्च मुनिना तत्त्ववेदिना । प्रोक्तान्येतान्यरिष्टानि खड्गानां त्रिंशदेव हि” । द्विविधा भूमिः “दिव्यभौमविभागेन भूमिस्तु द्विविधा भवेत्” । अष्टधा ध्वनिः । “हंसकांस्याभ्रढक्कानां काकतन्त्री खराश्मनाम् । ध्वनयोऽष्टविधाः प्रोक्ता नागार्जुन मुनेर्मताः” । द्विविधं मानम् । “उत्तमाधमभेदेन मानं तद्द्विविधं भवेत् । इति प्रोक्तानि सूत्राणि खड्गानां ज्ञानहेतवे । एतानि तत्त्वतो ज्ञात्वा भवेन्नृपतिपूजितः” सूत्राध्यायः । “तत्र प्रथमतोऽङ्गानां लक्षणानि निवोधत” । लौहदीपे “रूप्यपत्रसमां भूमिरङ्गं श्वेतं प्रतीयते । ऊर्द्धं तत्तु महामूल्यं रूप्यवज्रमुशन्ति तम् । एष खड्गवरो दद्याल्लक्ष्मीमायुर्यशो बलम् १ । स्वर्णरेखाबली तन्वी यद्भूमौ निकषोपमा । स्वर्णवज्रमिति प्राहुरायुर्लक्ष्मी जयप्रदम् २ । गजशुण्डाकृतिर्भूमौ कृष्णायामङ्गसम्भवः । गजवज्रमिति प्राहूरक्तस्पर्शे तु तद्विशेत् । ज्वरादिव्याधिशमनं तस्य प्रक्षालनाम्भसा । अपिक्षीणोपि भूपालस्तद्वीर्य्यात् साधयेन्महीम् ३ । एरण्डवीजप्रतिममङ्गं भूमिः सितेतरा । उर्वारुकमिदं नाम्ना शत्रुदर्पक्षयङ्करः । एतस्य स्पर्शमात्रेण नरः सम्यग्विमुच्यते । महिषाख्यमिदं वज्रं केचिदाहुर्मनीषिणः ४ । अङ्गं दमनपत्राभं खड्गे यस्मिन् प्रतीयते । विद्याद्दमनवज्रञ्च तज्ज्ञेयं द्बिविधं बुधैः । नीला शुभ्रा भवेद्भूमिस्तत्र नीला गरीयसी । तस्मिन् पर्य्युषित तोयं गन्धे दमनकोपमम् । तत्प्रभावान् महीपालः कृत्स्नां पृथ्वीं हि साधयेत्” ५ । शार्ङ्गधरीये “एका स्थूला सिता रेखा भूमिर्न्नीला दृढा यदि । स्थूलाङ्गमङ्ग वज्रं तद्विद्याल्लक्ष्मीयशःप्रदम् । एतत्क्षते भवेच्छोथः स्थूलश्चिरतरस्थितिः । एतं महान्तमपरे वदन्ति स्वड्कोविदाः ६ । घृष्टायां दृश्यते भूमौ अङ्गञ्च प्रतिविम्बितम् । अङ्गवज्रं भवेत्तस्य द्विधा भूमिः सिताऽसिता ७ । लौहप्रदीपे “निरङ्गं रूप्यपत्राभमीषन्मणिनिभञ्च यत् । दुर्लभं तन्महामूल्यं कांन्तलौहं प्रचक्षते । कृष्णा भूमिर्भवेत् स्वच्छा पीता वज्राङ्गसंङता । कृष्णवज्रमिति प्राहुस्तत्क्षते मोह उच्यते । कृष्णा भूमिः सुवर्ण्णाभमीषच्छुक्लाङ्गसङ्गतम् । डाहुलीवज्रकं विद्यात् कालसंज्ञमथापरे ८ । अरुणं सूक्ष्ममूर्द्धञ्चेदङ्गं भूमिः सितेतरा । अरुणाख्यमिदं वज्रं शत्रुदर्पनिसूदनम् । सूर्य्यांशुस्पर्शमात्रेण वह्निरूपां वहेत् शिखामु तस्य स्पर्शनमात्रेण पद्मकोषः स्फुटेन्निशि । दुर्ल्लमं तन्मनुष्याणां भाग्यैः कुत्रापि लभ्यते । तदयाजनसहस्रस्यारिष्टं नाशयति ध्रुवम् ९ । श्वेतास्तिस्रो यदा रेखा आमूलादुपलक्षिताः । श्वेताङ्गमिति तद्विद्याद्यशोलक्ष्मी बलप्रदम् १० । अम्भोजदलसङ्काशमङ्गं भूमिः सितेतरा । अम्भोजवज्रं तज्ज्ञेयं कथितं मुनिपुङ्गवैः ११ । अङ्गं यस्य गदाकारं भूमिश्चैव सितेतरा । गदावज्रमिदं ब्रूयात् तत्क्षते शूलसम्भवः १२ । अङ्गं कृष्णतिलाकारं भूमिश्चैव सिताऽसिता । तिलवज्रमिदं ज्ञेयं लक्ष्मीबलयशःप्रदम् । तत्क्षते तिलतैलाभा वसा प्रच्यवतेऽधिकम् १३ । धूम्रवर्णा भवेद्भूमिरङ्गं वह्निशिखोपमम् । अग्निवज्रमिदं ज्ञेयं शत्रूणां दाहकारकम् । अत्र शीतोदकं न्यस्तं तप्तं भवति च क्षणात् । शाणे वह्निं वमेद् यस्तु तथा सूर्य्यांशु सङ्गमात् । तत्क्षते बलवान् दाहो दग्धवच्च व्रणो भवेत् । एतत् परमभाग्येन लभ्यते धरणीतले १४ । भूमिः सिताऽसिता वापि अङ्गञ्चेत् पिप्पलीप्रभम् । कणावज्रमिदं ज्ञेयमन्तर्दाहस्तु तत्क्षते १५ । कृष्णा भूमिर्यदीयाङ्गे दृश्यते ग्रन्धिसञ्चयः । ग्रन्थिवज्रमिदम् ज्ञेयं वैरिपक्षविनाशनम् । तत्क्षते बलवान् दाह स्तृषा च ज्वर एव च १६ । शालपर्णी दलाकारमङ्गं कृष्णासिपुत्रिका । स्थिरावज्रमिदं प्राहुस्तत्क्षते वेपथुर्भवेत् १७ । यदा तित्तिरिपक्षाभमङ्गं भूमिः सितेतरा । एतत्तित्तिरिवज्रं स्यात् तत्क्षते बहुधेर्म्मकम् १८ । वनमालासमा यस्मिन् माला खड्गे प्रदृश्यते । मालाङ्गवज्रं तद्विद्यात्तत्तोयं गन्धवद्भवेत् । अत्र तप्तोदकं न्यस्तं शीतं भवति तत्क्षणात् । एष दाहपरीतानामतिपित्तहतात्मनाम् । भवेत् परमभैषज्यं भाग्येनैतद्धि लभ्यते १९ । यदा जीवकसङ्काशमङ्गं भूमिः सिताऽसिता । एतज्जीवकवज्रं स्यात् तत्क्षते तत्क्षणाज्ज्वरः २० । भूमिः सिताऽसिता क्षेत्रे स्वाङ्गं भृङ्गाभमिष्यते । तत्र चेन् मधु विन्यस्तं शोषामाप्नोति केवलम् । एतद्भ्रमरवज्रं स्यात्तत्क्षते स्याद्विसूचिका २१ । ऊर्द्ध्वगं कपिलाभासमङ्गं यस्मिन् प्रतीयते । ऊर्द्ध्ववज्रमिदं प्राहुर्विषवेगनिसूदनम्” । लौहप्रदीपे “ऊर्द्ध्वगं कपिलाभासमङ्गं यस्मिन् प्रतीयते । लाङ्गलाङ्गन्तु तद्विद्यात् स्पर्शे तस्याऽहिनाशनम् २२ । अङ्गं मरीचसङ्काशं भवेद्भूमिः सितेतरा । मरिचाङ्गमिदं वज्रं तत्क्षते कटुरक्तता । तत्प्रक्षालनतोयेन नश्यन्ति पीनसादयः २३ । यदा सर्पफणाकारमङ्गं भूमिस्तु निर्मला । भुजङ्गवज्रं तद्विद्यात्तत्क्षते विषबद्रुजा । तस्य स्पर्शनमात्रेण भेकः प्राणैर्विमुच्यते । एकस्यास्य प्रसादेन कृत्स्नां शास्ति महीं नृपः २४ । यदाऽश्वखुरसङ्काशमङ्गं भूमिस्तु निर्मला । अश्वाङ्गमिति तं विद्यात् खड्गं परमदुर्लभम् । तस्य संयोगमात्रेण वाजीमन्दीऽपि धावति । तस्य क्षालनतोयेन हयानां रोगनाशनम् । एतत्क्षते भृशं मूर्च्छा दाहश्च भ्रम एव च २५ । मयूरपिच्छसदृशमङ्गं भूमिः सितेतरा । बर्हाङ्गमिति तं विद्यात्तत्क्षते वान्तिरिष्यते । सर्पाणामिह सर्वेषामस्य स्पर्शासहिष्णुता । एतदेव नृपतिभिर्भाग्यैः कुत्रापि लभ्यते २६ । भूमिरञ्जनशुङ्काशाधारा चास्य सिता भवेत् । अञ्जनाख्यमिदं प्रायः सर्वदैवोपलभ्यते” । लौहप्रदीपे “धारा शुभ्रा भवेद्यस्य भूमिः कज्जलसन्निभा । कृष्णमङ्गैश्चितं वापि विद्यात् कज्जलवज्रकम् । मधुवर्णसमा भूमिरङ्गं वा मधुविन्दुवत् । क्षौद्राख्यमिति जानीयात् जयलक्ष्मीयशःप्रदम्” । शार्ङ्गधरीये “निम्नकक्षो भवेद् यत्र रात्रिन्दिवविलेपितः । मधुरो मधुवर्णाभः स खड्गो देववल्लभः । विशेषाच्चात्र रज्यन्ति सततं मक्षिकादयः” । “आसीमकोणिका यस्य क्षुद्राङ्गं कुण्डलीकृतम् । क्षुद्रवज्रकनामानं प्राह नागार्जुनो मुनिः । इदं कुण्डलवज्रञ्च प्राह लौहार्णवे मुनिः । अस्य क्षतेषु वलवान् दाहो मदविशेषितः २९ । यदङ्गं मक्षिकाकारं भूमिश्चैव सिताऽसिता । स्नेहं शुष्यति वैवात्र मक्षिकाङ्गं तमादिशेत् ३० । अङ्गं यदा तुषाकारं या च भूमिः सिताऽसिता । तुषबज्रमिदं ख्यातं प्राह नागार्जुनो मुनिः ३१ । अङ्गं यवफलाकारं भूमिः कृष्णा सिता तथा । यवाङ्गमिति तं विद्यात्तत्स्पर्शे कण्डुसम्भवः । एष खड्गाधमस्त्याज्यो यदीच्छेद्भूतिमात्मनः ३२ । अङ्गं व्रीहि प्रसूनाभं भूमिर्ध्रूम्रा क्षते ऽतिरुक् । तद्व्रोहिवज्रं जानीयाच्छत्रूणां भयबर्द्धनम् ३३ । अतसीफलसङ्काशमङ्गं भूमिः सिताऽसिता । अतसीवज्रमाहुस्तं तत्क्षते शिरसोरुजा ३४ । यदा सर्षपवीजाभमङ्गं भूमिः सिताऽसिता । खरधारः खरस्पर्शः सर्षपाङ्गः सदुर्ल्लभः ३५ । सिंह्याकारं भवेद्यस्य भूमिर्यस्य सिताऽसिता । सिंहीवज्रन्तु तद्विद्यात्तत्क्षते प्रलपेन्नरः । एतद्धावनतोयेन कासरोगापनाशनम् ३६ । अङ्गं तण्डुलसङ्काशं भूमिर्ध्रुम्रा सिताऽसिता । तण्डुलाङ्गमिमं विद्याद्यशःश्रीबलवद्धनम् । एतत्पर्य्युषितं तोयं तण्डुलोदकसन्निभम् । अस्य प्रभावान्मनुजोभ्रष्टां हि लभते श्रियम् ३७ । अङ्गञ्चेद्गोक्षुराकारं भूमिराघातनिःसहा । खड्गाधममिदं विद्याद्गोवज्रं नाम नामतः ३८ । स्थूला दीर्घाः सिराः कृष्णा भूमिश्चैव सिताऽसिता । सिराङ्गमिति तं ब्रूयादेनं खड्गाधमं बुधाः ३९ । शिवलिङ्गाकृतिश्चाङ्गे धाराचैव सिताऽथवा । शिवाङ्गमिति तं ब्रूयाच्छत्रूपक्षनिसूदनम् ४० । यदा व्याघ्रनखाकारमङ्गं भुमिस्तु पिङ्गला । नखवज्रमिदं विद्यात् तत्क्षते श्वयथुर्भवेत् । एतदामिषसंस्पर्शात् प्रविशेत् स्वयमेव हि ४१ । ग्राह पुच्छीपमन्त्वङ्गं भूमिर्धूम्रा खराकृतिः । ग्राहाङ्गमिति जानीयाच्छत्रुवंशोपनाशनम् । अस्य स्पर्शनमात्रेण जीवन्मत्स्या जहत्यसून् ४२ । यदा मनुजनेत्राभमङ्गं भूमिः सिताऽसिता । नेत्राङ्गमिति जानीयात् संग्रामे विजयप्रदम् । एतद्धावनतोयेन नूनमन्धोऽपि पश्यति ४३ । अङ्गं केशसमं यस्य भूमिर्धूम्रा सिताऽसिता । केशाङ्गमिति जानीयात् क्लेशदुःखभयापहम् ४४ । निरङ्गं स्थूलप्रकृतिमुपलाङ्गं विदुर्वुधाः । एतद्धि प्रायशो लोके दृश्यते द्विजसत्तम”! ४५ । पद्मपुराणे “निरङ्गा निशिता धारा शाणे वह्निं वमत्यपि । द्रोणीवज्रमिदं ज्ञेयं पृथिव्यां नातिदुर्लभम् ४६ । अङ्गं काकपदाकारं भूमिराघातनिःसहा । एष खड्गाधमस्त्याज्यो काकाक्षो भूतिमिच्छता ४७ । यदा कपालमङ्गेषु दृश्यते स्पर्शतः खरम् । एतद्धि दुःखजनकं कपालाङ्गं बुधस्त्यजेत् ४८ । तन्वी पत्रा बलीतुल्या सुवर्ण्णाङ्गाऽसिपुत्रिका । पत्रवज्रकमाहुस्तमा युर्वेदविदो जनाः” । लौहार्णवे “सुपर्णसन्निभा भूमिरङ्गं कालं प्रतीयते । तत् पत्रवज्रं काकस्य सुपर्णमुपजायते ४९ । तुवरीदलसङ्काशमङ्गं यस्मिन् प्रतीयते । तुवरीवज्रमाहुस्तं तत्क्षते शिरसो भ्रमः । एष खडगाधमस्त्याज्यो यदीच्छेज्जीवनं निजम् ५० वेम्बीदलसमा भूसिरङ्गं विम्बीफलोपमम् । विम्बीबज्रन्तु तद्विद्यात्तज्जलं तिक्तमुच्यते । पित्तश्लेष्मविकाराणां प्रशमाय प्रयुज्यते ५१ । प्रियङ्गुसदृशन्त्वङ्गं भूमिश्च कपिलाकृतिः । फलीवज्रमिदं प्रोक्तं शाणे धूम्रं वमत्यपि ५२ । अङ्गं सर्षपपुष्पाभं भूमिश्चैव सिताऽसिता । एतत् सर्षपवज्रं स्यात् शाणे वह्निं वमत्यपि । अपि कुण्डलिकां याति एतदत्यन्तकोमलम् । एतत्प्रसादात् क्षितिपः कृत्स्नां साघयते महीम् ५३ । नीलीरससमा भूमिरङ्ग नीलीतरङ्गवत् । नीलोवज्रमिदं दृष्टं शाणे वह्निशिखां वमेत् । एष खड्गवरोनृणामरिष्टभयनाशनः ५४ । रक्तास्तिस्रो महारेखा भूमिश्चैव सिताऽसिता । रक्ताङ्गमिति जानीयाद्वैरिपक्ष विनाशनम् । शाणेन यस्तु रक्तां वा नीलां वा वमते शिखाम् । रक्तस्पर्शनमात्रेण स्वयमेव निकृन्तति । क्षतेऽस्य रक्त थुस्तृषा दाहश्च जायते ५५ । अङ्गं वचादलसमं भूमिश्चैव सिताऽसिता । वचावज्रमिदं ज्ञेयं तत्क्षताद्विषनाशनम् । एष खड्वरो राज्ञा साधनीयः प्रयत्नतः ५६ । रसोनादुत्तमं ह्यङ्गं भूमिस्तस्य दलोपमा । रसोनवज्रं जानीयात् शाणे वह्निं बमत्यपि । अस्य धावनतोयेन आमवातविनाशनम् ५७ । निरङ्गा निर्मला भूमिर्द्धारा तीक्ष्णा खरः स्वरः । सुमना वज्रमेतत् स्याद्भुवि नात्यन्तदुर्लभम् ५८ । जिङ्गिनी सदृशी दीर्घा यस्या रेखा सुविस्तरा । जिङ्गीवज्रमिदं नाम सर्वकामार्थसाधनम् ५९ । अङ्गं शमीपत्रसमं भूमिर्धूम्रा सिताऽसिता । शमीवज्रमिदं ज्ञेयं शनैश्चर मुदावहम् । शाणेषु वमते वह्निं सहते वह्निपीडनम् ६० । रोहितशल्कसदृशमङ्गं भूमिः सिताऽसिता वापि । धूम्रा गम्भीरस्वरयुक्ता धारा तीक्ष्णाऽसिता भवेद्रेखा । रोहिताख्यमिदं वज्रं सर्वारिष्टविनाशनम् । वह्निसंस्पर्शमात्रेण किञ्चिच्चिमिचिमायते । इत्ययं दुर्लभः खड्गो देवानामपि कथ्यते ६२ । शफरीवल्कलाकारमङ्गं भूमिः सिताऽसिता । प्रोष्ठीवज्रमिदं प्रोक्तं न्यस्तं तरति वारिणि । एष खड्गोत्तमो राज्ञां विपक्षकुलनाशकः । कदाचिल्लभ्यते भाग्यैर्लभ्यते तेन वै मही ६२ । अङ्गं मारिषपत्राभं भूमिः स्याद्विषमच्छविः । इत्ययं मारिषाङ्गः स्यात् पृथिव्यां नातिदुर्लभः ६३ । भृङ्गराजस्य पुष्पाभमङ्गं भूमिर्दलप्रभा । आघातं सहते नैव एष खड्गाधमो मतः ६४ । घारा तीक्ष्णा खुराकारा भूमिरङ्गविवर्जिता । आघातं सहते घोरं शाणे वह्निं वमत्यपि । खुराङ्गमिति जानीयात् पृथिव्यां नातिदुर्लभम् ६५ । निर्मला सरला भूमिर्भवेच्चैव कदा कदा । मन्दा तीब्रा भवेद्धारा तडिद्वज्रस्य लक्षणम् ६६ । नीलाञ्जनसमा भूमिरङ्गं जलतरङ्गवत् । मेघाङ्गभिति जानीयाच्छाणे शीतं भवत्यपि । एष खड्गाधमस्त्याज्यो यदीच्छेद्भूतिमात्मनः । भर्त्तुः प्रतापं शमयेद्रविविम्बं यथा घनः ६७ । मन्दा धारा भृशं गाढा भूमिरङ्गविवर्जिता । पर्वताङ्गमिदं नाम सर्वत्रैवोपलभ्यते ६८ । अङ्गं गुञ्जाफलसमं भूमिर्मीनदलोपमा । गुञ्जावज्रमिदं पृष्ठं तप्तं भवति घर्षणे । शाणे सिन्दूरसङ्काशं रजोवमति चासकृत् । एष खड्गवरो राज्ञा भाग्यादेवोपलभ्यते । अस्य प्रभावात्तन्नास्ति यन्न साधयते नृपः ६९ । अङ्गं तनु शराकारं भूमिश्चैव सिताऽसिता । धारा तीक्ष्णा च वमति शाणे वह्निसमाः शिखाः । शरवज्रमिदं ज्ञेयं राज्ञां बाञ्छितसिद्धये ७० । दूर्व्वादलनिभा भूमिर्धारा तीक्ष्णा खरः स्वरः । शाणेन वमते वह्निं दूर्व्वावज्रं सुदुर्लभम् ७१ । अङ्गं विल्वदलाकारं भूमिश्चैव सिताऽसिता । विल्ववज्रमिदं शाणे नीलपीते वमेच्छिखे । एष खड्गवरः प्रोक्तः शत्रूणां कुलनाशनः ७२ । मसूरदलसङ्गाशा भूमिरङ्गं मसूरवत् । मसूराङ्गमिदं शाणे रजो वमति चारुणम् ७३ । शणपुष्पनिभा रेखा दीर्घा भूमिः सितेतरा । शणाङ्गमिति जानीयात् खड्गं परमदुर्लभम् ७४ । शटीदलसमा भूमि रङ्गं तत्कुसुमोपमम् । शटीवज्रमिदं प्रायो लभ्यते गुणवत्तरम् ७५ । मार्जाररोमसदृशमङ्गं भूमिः सितेतरा । मार्जाराङ्गमिदं नाम्ना रोगशोकभयावहम् । एष खड्गाधमस्त्याज्यो यदीच्छेद्भूतिमात्मनः ७६ । केतकीपत्रसदृशमङ्गं यस्मिन् प्रतीयते । विद्यात् केतकवज्रं तत् वाराणससमुद्भवम्” ७७ । लौहप्रदीपे “अङ्गं मूर्वातन्तुनिभं भूमिर्मूर्वादलच्छविः । शाणेन वमते शुक्लां शिखां मौर्वी भवेत्ततः । मौर्व्यङ्गमिदमुत्कृष्टं यशःकीर्त्तिबलावहम् ७८ । लिङ्गं तीक्ष्णं खरं गाढं शाणे वह्नेर्वमेत् कणम् । छिनत्त्यन्यविधं लौहं वज्राङ्गमिति तद्वदेत् ७९ । कलायपुष्पसदृशमङ्गं भूमिः सिताऽसिता । कलायवज्रं जानीयात् तत्क्षते पाक इष्यते ८० । अङ्गं चम्पकपुष्पाभं भूमिः कृष्णा तथा सिता । शिखां शाणे वमेच्छीतं तिक्तं तस्य जलं मवेत् इदं चम्पकवज्रं स्यात् सर्वत्र विजयप्रदम् ८१ । अङ्गं बलादलसमं भूमिः शुक्ला तथेतरा । बलावज्रमिदं ज्ञेयं नानाभावं भद्वेद्रुतम् । इत्ययं वातरोनाणां नाशने परमौषधम् ८२ । अङ्ग वटारोहसमं भूमिर्वटदलच्छविः । वटवज्रमिदं ज्ञेयं खरं खड्गाधमं बुधैः । एतस्य स्पर्शमात्रेण नरोमुच्येत सम्पदा ८३ । वंशनीली समा भूमिः खरधारा सिताकृतिः । वंशाङ्गमिति जानीयाद्वंशवृद्धिकरं परम् ८४ । भूमिःसालदलाकारा अङ्गं लघु सितासितम् । सालाङ्ग एष खड्गः स्यात् पूज्यः सर्वार्थदायकः । अयं शाणे वमेद्वह्निं धारा चाप्यथ वा भवेत् ८५ । भूमिः सिताऽसिता वापि अङ्गं ज्येष्ठीसमं लघु । ज्येष्ठीवज्रमिदं निन्द्यं न स्पृश्यं वा हितेच्छुभिः ८६ । पुराणजालसदृशमङ्गं भूमिः सिताऽसिता । जालवज्रमिदं पूज्यं शत्रूसम्पत्तिनाशनम् । यदि शाणे वमेन्नीलां शिखां वह्निं वमेच्च वा । तदैष दुर्लभः खड्गो ह्यन्यथा भयहेतुकः ८७ । अङ्गं पिपीलिकाकारं भूमिर्धूम्रा तथा सिता । पिपीलिकाङ्ग इत्येष तत्क्षते कण्डुसम्भवः । स्वयं यदि भवेद्धूम्रः शाणे पूज्यतमस्तदा ८८ । नलपत्रसमा भूमिरङ्गन्तत्कुसुमोपमम् । नलाङ्गमिति जानीयाद्भर्तुः सर्वार्थसाधकः ८९ । निरङ्गा निर्मला भूमिर्वृष्टं घृष्टं वमेद्रजः । दृढा धारा भृशं स्थूलाआघातं सहते न च । रजोवज्रमिदं निन्द्यं शत्रूणां विजयावहम् ९० । कुष्माण्डवीजसदृशमङ्गं भूमिः सिताऽसिता । कुष्माण्डवज्रं जानीयात्तत्क्षते वेगनिग्रहः ९१ । अङ्गं नृरोमसदृशं भूमिर्धूम्रा सितासिता । रोमाङ्गमिति जानीयात्तत्क्षते पिडकोद्गमः ९२ । भूमिः स्नुहीदलाकारा अङ्गं तत्कण्टकोपमम् । धारा तीक्ष्णारवस्तीक्ष्णो लघु मानं खरा स्पृशा । स्नुह्यङ्गः खड्ग इत्येष तत्क्षते दाहतृड्भ्रमः । मुखाक्षिकर्णनासानां दाहः पाकश्च जायते । अयं यदि च सर्पाणां फणासूपरि विश्यते । फणा विदारमाप्नोति सर्पोलोटयते शिरः । अस्य धावनतोयेन कुष्ठरोगविनाशनम् ९३ । कर्कन्धू दलपृष्ठाभा भूमिरङ्गन्तु तत्समम् । कर्कन्धूवज्रं जानीयात् तत्क्षते दाहनाशनम् । एष खड्गाधमस्त्याज्यो जेतव्या यदि विद्विषः ९४ । अङ्गं बकुलपुष्पाभं भूमिस्तत्फलसन्निभा । वकुलाङ्गमिदं पुण्यं शाणे सुरभिगन्धवत् । तन्नास्ति जगतीमध्ये यदनेन न साध्यते ९५ । अङ्गं सम्मिश्रितं यस्मिन्न किञ्चिद्व्यक्तमीक्ष्यते । सर्वेषां दर्शनं वापि तीक्ष्णा धारा खरः स्वरः । एष काञ्जिकवज्रः स्याद्यत्नादेवोपलभ्यते । नैनं प्राप्यापि वर्द्धन्ते शेषाश्चित्रादयोपि च ९६ । भूमिः कृष्णा निरङ्गा चेद्धारा तीक्ष्णा दृढापि च । आघातं सहते घोरं रक्तं स्पर्शेन या विशेत् । शाणेन वह्निं वमति ध्रुवं वाप्यतिघर्षणात् वा महिषाङ्गः स वै खड्गः पृथिव्यां नातिदुर्लभः ९७ । अत्यन्तनिर्मला भूमिः शरीरं प्रतिविम्बितम् । धारा तीक्ष्णा स्वरस्तीक्ष्णः स्वच्छाङ्गं तद्विनिर्दिशेत् ९८ । तस्मिन् यदा भवेद्रेखा ऋज्वी ऋज्वाख्यकं तदा ९९ । अस्मिन्नपि भवेद्वक्रा रेखा वक्राभिधन्तु तत् १०० । एतच्छतकमुद्दिष्टं खड्गानां प्रवरं बुधैः । प्रायशो लभ्यते लोके यदि सर्वगुणावहम् । इतीदं निखिलं प्रोक्तं वज्राणां लक्षणं मया । प्रयत्नैर्लिखितं व्यक्त सर्वेषां हितकाम्यया । इतः परन्तु लौहानां लक्षणं यत्र लक्ष्यते । तस्य दासो भवाम्येष प्रतिज्ञेति कृता मया । द्विलिङ्गमिश्रमालोक्य मिश्राङ्गमिति निर्द्दिशेत् । सर्वेषा मङ्गमालोक्य सर्वाङ्गमिति निर्दिशेत्” । अङ्गाध्यायः । खड्गस्य रूपाणि यथा । “नीलीकलायकुसुमच्छविगृञ्जनाभा या चेन्द्रनीलमणिकाचमणिप्रभा च । भूमिश्च या मरकतप्रतिमावभासा खड्गस्य नीलमिति रूपमिदं वदन्ति । तत्र चेन्निन्दितान्यङ्गान्यरिष्टानि बहून्यपि । दृश्यन्ते बहुदोषाश्च तथापि गुणवत्तरम् १ । या कालकाम्बुदमसीरसकालसर्पगाढान्धकारकचभारसमा विभाति । भूमिश्च या भ्रमरबन्धुसमावभासा खड्गस्य कृष्णमिति रूपमिदं वदन्ति । अत्र नेत्राणि सम्पत्त्यै अरिष्टान्यशुभाय च । साधारणमिदं रूपं प्राह नागार्जुनो मुनिः २ । या प्रावृषेण्यनवभेकसमानवर्णा गोमेदरत्नसदृशी च तु यस्य भूमिः । खड्गस्य पिङ्गमिति रूपमिदं वदन्ति भर्त्तुर्यशोबलधनक्षयकारणाय ३ । या मन्दधूमसदृशी च शिरीषपुष्पतुल्या विभाति मलिनापि च खड्गभूमिः । नागार्जुनो वदति धूम्रमिदं हि रूपं भर्त्तुर्यशोबलधनावलिवर्द्धनाय ४ । द्विरूपं मिश्रितं कृत्वा सङ्करं प्रवदेद्बुधः । त्रिभीरूपैः समेतन्तु खड्गं त्रिपुरसंज्ञितम् । रूपैश्चतुर्भिः संयुक्तं चतुरं खड्गमुत्तमम्” । रूपाध्यायः “जातिश्चतुर्विधा प्रोक्ता खड्गानां या पुरा मया । सम्प्रत्यपि प्रयत्नेन तासां लक्षणमुच्यते । शुद्धाङ्गः शुद्धवर्णश्च सुनेत्रः सुस्वरश्च यः । मृदुस्पर्शः सुसन्धेयस्तीक्ष्णधारो महागुणः । खड्गं व्राहणजातिं तं प्राह नागार्जुनो मुनिः । अस्य क्षते भवेच्छोथो थोरः सर्वाङ्गगोचरः । मूर्च्छा पिपासा दाहश्च ज्वरा मृत्युश्च जायते । अघृष्टं त्रिफलाकलकमर्द्धरात्रिन्दिवोषितम् । मलिनत्वं न सन्धत्ते निर्मलं कुरुते परम् । तरुणादित्यकिरणस्पर्शादेव तृणे स्थितः । दहेत् सर्वं न तु करं पुरुषस्य हि धारिणः । गायत्र्युच्चारमात्रेण <P>खरतां व्रजति स्फुटम् । एष खड्गवरः सर्वमरिष्टं नाशयेद्ध्रुवम् । अस्य प्रसादात् पुरुषस्त्रिलोकमपि साधयेत् । तस्मादेष मनुष्याणां सुलभो न हि भूतले । दृश्यते प्रायशः स्वर्गे कुशद्वीपे हिमालये १ । धूम्रवर्णं महासारं तीक्ष्णधारं खरस्वरम् । सर्वाघातसहं सर्वनेत्रवर्णस्वराकरम् । खड्गं क्षत्त्रियजातिं तं जानीयात् खड्गकोविदः । अस्य क्षते भवेद्दाहस्तृषा दाहो ज्वरो भ्रमः । मृत्युश्च जायते शाणे वमेद्वह्निकणान् बहून् । संस्कारे चाप्यसंस्कारे नैर्मल्यं तस्य लक्ष्यते । शाणेऽप्यशाणे खरता मूर्द्ध्नि चात्यन्ततीक्ष्णता । रक्तस्पर्शनमात्रेण विशेदन्तरमन्तरम् । अयं खड्गवरः पूज्यो मनुष्यैरपि लभ्यते २ । नीलवर्णः कृष्णवर्णः संस्कारे निर्मलो भवेत् । शाणेन खरता चास्य खाततुल्यं निकृन्तति । वैश्यजातिरयंखड्गः क्षते त्वङ्मात्रदर्शनम् । नात्युत्कृष्टो नातिहीनः सर्वत्रैवोपलभ्यते ३ । सजलाम्भोदसङ्काशः स्थूलधारो मृदुस्वरः । संस्कारे चैव मलिनः शाणे चापि खरेतरः । शूद्रजातिरयं खड्गः क्षते नाल्पाऽपि वेदना । दूरादेषोऽधमस्त्याज्यो यदीच्छेद्धितमात्मनः । प्रायशः सर्वलोकेषु ह्ययमेवोपदृश्यते ४ । द्वयोर्लक्षणमालोक्य जारजं खड्गमादिशेत् । त्रयाणां लक्षणेनैव त्रिजातिं खड्गमादिशेत् । चतुर्णां लक्षणेनैव जातिसङ्कर उच्यते” । अथ त्रिंशन्नेत्राणां लक्षणानि “चक्राकारं यदा नेत्रं खड्गस्याङ्गे प्रदृश्यते । तं चक्रनेत्रं जानीयात् भर्त्तुः सर्वार्थसाधनम् । अनेनैकेन खड्गेन कृत्स्नां साधयते महीम् १ । प्रफुल्लपद्मसङ्काशं नेत्रं पद्मदलोपमम् । यदि वा दृश्यते खड्गे पद्मनेत्रं समादिशेत् । अयं खड्गवरो यत्र तत्रैव कमलालया २ । ऊर्द्ध्वा स्थूला यदा रेखा गदाकारा प्रतीयते । गदानेत्रमिटं विद्धि सर्वशत्रुनिसूदनम् ३ । शङ्खाकारं यदा नेत्रं खड्गमध्येऽभिदृश्यते । शङ्खनेत्रमिदं सर्वदेवानामपि दुर्लभम् ४ । डमरुप्रतिमं नेत्रं यस्य भूमौ प्रतीयते । सर्व्वार्थसाधकं खड्गं तं विद्यात्विजयप्रदम् ५ । धनुःस्वस्यपं यन्नेत्रं धनुर्नेत्रमुशन्ति तम् । तस्य स्पर्शनमात्रेण मन्दोऽपि प्रमुखायते । अयं निशीथे विजने खड्गो झनझनायते ६ । यन्नेत्रमङ्कुशाकारं तं विद्याद्गुणवत्तरम् । खड्गमङ्कुशनेत्राख्यं भर्त्तुः सर्वार्थसाधकम् । अलक्ष्मीपापरक्षोघ्नं कृत्याग्रहनिवारणम् ७ । छत्राकारं यदा नेत्रं छत्रनेत्रं वदन्ति तम् । अस्य प्रभावात् क्षीणोऽपि सार्वभौमो भवेन्नृपः । दीनोऽपि च सुखी भूयात् सुखी भूयान्महेश्वरः । महेश्वरोऽपि सचिवः सचिवो मण्डलेश्वरः । मण्डलेशश्चक्रवर्त्ती भवेदत्र न संशयः ८ । पताकाकृति नेत्रञ्चेत् सर्वसम्पत्तिकारकम् । पताकानेत्रमाहुस्तं संग्रामविजयप्रदम् ९ । नेत्रं वीणाकृति यदा वीणानेत्रमुशन्ति तम् । निशीथे विजने खड्गो वीणावत् स्वनमावहेत् । अस्य प्रभावात् स्वर्वेश्या अपि वश्या भवन्ति हि १० । मत्स्याकृति यदा नेत्रं मत्स्यनेत्रमिमं विदुः । अस्य प्रभावात् क्षितिपः कृत्स्नां साधयते महीम् ११ । शिवलिङ्गसमं नेत्रं लिङ्गनेत्रमिमं विदुः । मर्त्तुः सर्वार्थसंसिद्ध्यै शत्रूणां नाशनाय च । वामपार्श्वे तु यात्रायां धर्त्तव्योऽयं तथा रणे १२ । ध्वजाकारं तु यन्नेत्रं ध्वजनेत्रं वदन्ति तम् । अस्य प्रभावात् भूपालः समग्रां लभते श्रियम् १३ । यस्यार्द्धचन्द्रप्रतिमं नेत्रं स त्वर्द्धचन्द्रदृक् । तस्य धारणतो भूपोधरां कृत्स्नां लभते वै १४ । यन्नेत्रं कलसाकारं कलसाख्यं तमादिशेत् । तस्य प्रभावात् सकलां भूमिं भूपो लभेत वै १५ । शूलाकृति यदा नेत्रं शूलनेत्रं वदन्ति तम् । सर्वार्थसाधकः सर्वारिष्टाऽनिष्टप्रणाशनः १६ । शार्दूलनेत्रं तं विद्यात् शार्दूलाकृतिनेत्रतः । शत्रुश्रेणीविनाशाय संग्रामे विजयाय च १७ । सिंहाकृति यदा नेत्रं सिंहनेत्रमिमं विदुः । अस्य प्रभावात् क्षीणीऽपि कृत्स्नां साधयते महीम् १८ । तत् सिंहासननेत्रं स्यात् नेत्रे सिंहासनोपमे । अस्य प्रभावात् क्षितिपः कृत्स्नां साधयते महीम् १९ । गजाकृति यदा नेत्रं गजनेत्रं वदन्ति तम् । अस्य प्रभावात् क्षिणोऽपि लभते राजसम्पदम् २० । नेत्रं हंसाकृति यदा हंसनेत्रं वदन्ति तम् । अस्य प्रभावात् भूपालो यशः प्राप्नीत्यनुत्तमम् २१ । मयूराकृतिके नेत्रे तन्नेत्रमिति निर्दिशेत् । अस्य प्रभावान् मनुजः सर्पदर्पान्निसूदयेत् २२ । जिह्वाकारं यदा नेत्रं जिह्वानेत्रं वदन्ति तम् । संग्रामखर्परेष्वेवं पिवेद्वैरिशिरोरजः २३ । दन्ताकारं यदा नेत्रं दन्तनेत्रं वदन्ति तम् । अयं रिपुगणं मूर्द्ध्वि चर्वयत्यति भैरवम् २४ । खड्गाकारं यदा नेत्रं खड्गनेत्रं वदन्ति तम् । अस्य प्रभावान्मनुजस्त्रिलोकीं वशयेदपि २५ । मनुष्यपुत्रिकाकारं पुत्रिकानेत्रमुच्यते । अयं सशैलां सद्वीपां कृत्स्नां साधयते क्षितिम् । न चेयं पुत्रिका किन्तु जयलक्ष्मीरिह स्वयम् । तस्मान्नायं मनुष्याणामल्पभाग्येन लभ्यते २६ । चामराकृतिनेत्रत्वात्तन्नेत्रमिति निर्दिशेत् । अस्य प्रभावात् जायन्ते चामरोद्धृतसम्पदः २७ । एकाऽनेकशिखे शैलनेत्रे तन्नेत्रसंज्ञकम् । अपि राष्ट्रभये युद्धे विषमे वैरिसङ्कटे । स्थिरीकरीति धरणीं धरणीं पर्वतो यथा २८ । पुष्पमालासमं नेत्रं पुष्पनेत्रं वदन्ति तम् । अस्य प्रभावात्तुष्यन्ति ग्रहाः सर्वाश्च देवताः २९ । भुजङ्गमसमे नेत्रे सर्पनेत्रमिदं मतम् । अयं शत्रूगणं हन्ति यथा मर्त्त्यं भुजङ्गमः ३० । सवर्णमसवर्णञ्च तत् सर्वं द्विविधं भवेत् । सवर्णं शान्तिसम्पत्त्यै रिपुनाशे तथा परम् । द्वयोरेकत्र पृष्ठे च तत् पुनः द्विविधं भवेत् । एकं लोके सुखं, नेत्रं ददाति द्विविधं द्वयोः । मूलमध्याग्रसंस्थानात् तत् पुनस्त्रिविधं मतम् । अग्रे चाग्र्यफलं ज्ञेयं मध्ये मध्यफलं मतम् । मूले फलं जघन्यं स्यात् प्राह नागार्जुनो मुनिः । एकं द्वे त्रीणि नेत्राणि नात्र संख्याव्यतिक्रमः । एकं धर्मं, स्वर्गकामौ द्वेः त्रीणि च त्रिवर्गकम् । तत् फलानि प्रयच्छन्ति प्राह नागार्जुनो मुनिः । द्विनेत्रमिति जानीयात् स्वसंज्ञां नेत्रयोर्द्वयोः । त्रिनेत्रञ्च त्रिभिर्ज्ञेयं बहुनेत्रमतः परम् । यथोत्तरं गुणवहं खड्गमाहुरनुत्तमम् । दिङ्मात्रमिति निर्दिष्टं नेत्राणां शुभदायिनाम् । तीव्राणां मङ्गलानाञ्च दर्शनञ्च शुभावहम् । यथा नेत्रस्य संस्थानं तथाऽरिष्टस्य लक्षयेत् । नेत्रेषु स्थाननियमो नारिष्टे स्थाननिर्णयः । प्रशस्ताङ्गोऽपि यः खड्गोऽरिष्टेनैकेन निन्दितः” । अथ त्रिंशदरिष्टानां लंक्षणानि “छिद्रवद्दृश्यते खड्गे स्वभावेन च लक्ष्यते । छिद्रारिष्टमिदं विद्धि भर्त्तुर्वीर्य्यबलापहम् १ । यदा काकपदाकारमरिष्टं दृश्यते क्वचित् । अयं काक पदारिष्टः सर्व्वाभीष्टविनाशनः २ । रेखाकारं यदारिष्टमूर्द्ध्वं वा तिर्य्यगेव वा । रेखारिष्टमिदं विद्धि भर्त्तुवीर्य्यबलापहम् ३ । भिन्नभ्रान्तिकरं पापं भिन्नारिष्टमिदं विदुः । भर्त्तुः कुलं यशो राष्ट्रं नाहत्वा त व्रजेत् स्वयम् ४ । यदा भेकशिरोरूपमरिष्टं दृश्यते क्वचित् । भेकारिष्टमिदं नाम्ना संग्रामे भयदायकम् ५ । अरिष्टे मुषिकाकारे मुषिकारिष्टमुच्यते । अयं खड्गाधमः कुर्य्यात् पत्युः पातालसङ्गमम् ६ । विडलनयनाकारो विन्दुरेकोऽतिविस्तरः । विडालारिष्टमेतत् स्यात् भर्त्तुः सर्वार्थनाशनम् ७ । अरिष्टं शर्कराकारं यदा स्पर्शेन बुध्यते । शर्करारिष्टमेतत् स्याद्धनबुद्धिविनाशनम् ८ । यदा नीलीरसाभासमरिष्टं दृश्यते क्वचित् । नील्यरिष्टमिदं ज्ञेयं यशोलक्ष्मीविनाशनम् ९ । अरिष्टे मशकाकारे मशकारिष्टमुच्यते । भर्त्तुः कुलं यशो बुद्धिं धृतिं प्रीतिञ्च नाशयेत् १० । भृङ्गम प्रतिमो विन्दुरेकोऽनेकोऽथ वा यदा । भृङ्गमारिष्ट इत्येष धृतिस्मृतिविनाशनः ११ । सूचीरूपमरिष्टञ्चेदूर्द्धं वा तिर्य्यगेव वा । सूच्यरिष्टमिदं नाम भर्त्तुः कुलविनाशनम् १२ । त्रयश्चेद्विन्दवो राजन्! पङ्क्तयो विषमेण वा । उपर्य्युपरि वाधोऽधस्त्रिविन्द्वाख्यमरिष्टकम् । तस्य स्पर्शनमात्रेण सचेलः स्नानमाचरेत् १३ । कालिकारिष्टमित्येतद्धि धीधृतिस्मृतिनाशनम् १४ । एकत्र यदि नह्येष प्रयत्नेनापि संवृतः । दारीनाममहारिष्टं सर्वाभीष्टविनाशनम् । अनेकगुणसम्पन्नः खड्गोलोकैर्न गृह्यते १५ । कपोतपक्षप्रतिममरिष्टञ्चेत्तदाह्वयम् । भर्त्तुः कुलं यशो विद्यां बलं बुद्धिञ्च नाशयेत् १६ । काकाकृति यदा रिष्टं काकारिष्टं तदोच्यते । अनेन भर्त्तुः संग्रामे भङ्ग एवोपजायते १७ । अरिष्टे खर्पराकारे खर्परारिष्टमुच्यते । भर्तुर्यशो बलं वीर्य्यं बुद्धिं प्रीतिञ्च नाशयेत् १८ । यदान्यल्लोहशकलं लग्नं स्यादिव लक्ष्यते । शकलीति स वै खड्गः सर्वाभीष्टनिसूदनः १९ । क्रीडीमुखसमाकारं यस्यारिष्टं प्रदृश्यते । क्रोड्यरिष्टमिदं नाम भर्त्तुः सर्वार्थनाशनम् २० । कुशपत्रसमाकारं यत्रारिष्टं तु लक्ष्यते । कुशपत्रारिष्टमिदं भर्त्तुर्दुःखाय कीर्त्तितम् २१ । यस्मिन्निम्नमिवाभाति मध्ये वा दृश्यते क्वचित् । जलारिष्टमिदं नाम भर्त्तुः कुलधनापहम् २२ । एकैकरेखा दीर्घाग्रा यदा पल्लविनी भवेत् । स्पर्शे नखे करेणेदं करालारिष्टमुच्यते । अयं हि क्षितिपालानां दृष्टियोग्यो भवेन्न हि । दर्शनादेव नश्यन्ति यशोलक्ष्मी जयादयः २३ । अरिष्टे कङ्कपत्राभे कङ्कारिष्टं तदुच्यते । अस्य स्पर्शनमात्रेण नश्यत्यायुर्यशो बलम् २४ । खर्जूरवृक्षप्रतिमं यदाऽरिष्टन्तु लक्ष्यते । खर्जूरारिष्टमेतत् स्याद्भर्त्तुः कुलधनापहम् २५ । गोशृङ्गाभमरिष्टञ्चेत् शृङ्गारिष्टं तदोच्यते । अनेन भर्तुर्नश्यन्ति लक्ष्मीबलकुलादयः २६ । गोपुच्छाकृति चेत् स्वड्गे अरिष्टं संप्रवीक्ष्यते । पुच्छारिष्टमिदं नाम भर्तुः सर्वार्थनाशनम् २७ । खनित्राभमरिष्टञ्चेत् खनित्रारिष्टमुच्यते । शूराणामपि संग्रामे भङ्गमेतत् प्रयच्छति २८ । अरिष्टे लाङ्गलाकारे लाङ्गलारिष्टमुच्यते । अयं पापात् पापतरः प्रेक्षणीयो न भूभुजा । अयमायुः श्रियं हन्ति विद्यां बलमशेषतः २९ । अरिष्टं वडिशाकारं वडिशारिष्टमुच्यते । करोति कुटिलं सर्वं भर्त्तुः कुलनिकृन्तनम् ३० । इत्यरिष्टानि प्रोक्तानि नानातन्त्रात् प्रयत्नतः । विचार्य्येतानि मतिमान् खड्गं कोशे निधापयेत् । दिङ्मात्रमिदमुद्दिष्टमरिष्टानां हितात्मनाम् । अमङ्गलानां मन्दानां दर्शनञ्चाशुभावहम् । अरिष्टमेकमेव स्याद्द्विररिष्टं शुभावहम् । अन्योन्यमशुभं हन्याद्विषस्य हि विषं यथा । एकमारभ्य सप्रान्तमरिष्टं प्राह नान्यथा । यथोत्तरं द्विगुणितं फलमाहुर्मनीषिणः । अरिष्टाध्यायः । अथ द्विविधभूमिः । “दिव्यभौमविभागेन सभूमिर्या द्विविधा मता । दिव्या दिवि समुद्भूता भौमा भूमिसमुद्भवा । तल्लक्षणमशेषेण लिख्यते तन्निबोधत । देवदानवयोर्मध्ये खड्गसृष्टिरभूत् पुरा । ते खड्गाः पुण्यदेशेषु केषु केषु प्रतिष्ठिताः” । दिव्यलक्षणं यथा “ये खड्गाः स्थूलधारा भृशमतिलघवो निर्मलाङ्गाः सुनेत्रा येऽरिष्टान्यस्वरूपाः सुविमलतनवश्चाप्यसंस्कारयोगात् । दुर्भेद्या दुर्घटाश्च ध्वनिगुणगुरवो यत्क्षते दाहपाकौ ते दिव्याः कुर्वतेऽमी कुलधनविजयश्रोयशो बुद्धिमाशु” १ । अथ भौमलक्षणम् । वृहद्धारीते “पूर्वं महेशेन विषाणि यानि भुक्तानि तेषां पतितास्तु विन्दवः । पुरामृतं क्षीरसमुद्रमध्यादुत्पाद्य संगृह्य पपुः सुरेन्द्राः । तद्विन्दवो यत्र निपेतुरेष शुद्धायसा साकरतां जगाम । ये विषोत्था भृशं कालाः खराङ्गाः सम्भवन्ति हि । मूर्च्छादाहज्वरानाहशोकहिक्का वमीकराः । येऽमृतोत्थाः कंर्वुराङ्गा मन्दाङ्गाः सम्भवन्ति च । बलीपलितमालिन्यजराव्याधिविनाशनाः । यत्रैव पतितं यत्तु तत्तदाकरतां गताः” । तद्यथा “वाराणसीमगधसिंहलभूमिभागे नेपालभूमिषु तथाङ्गकलिङ्गदेशे । सौराष्ट्रिकेऽन्यतमधन्यमहीविभागे शुद्धायसां कृतिवराः प्रवदन्ति जन्म” । तथा । “वाराणसेयाः सुस्निग्धाः तीक्ष्णधाराः सदङ्गिनः । लघवः सुखसन्धेया ज्ञेयाश्चाभेद्य शालिनः । मागधाः कर्कशाः स्थूलधारा गूढतराङ्गिनः । गुरवो दुःखसन्धेयाः स्वड्गा ज्ञेया विचक्षणैः । नेपालदेशप्रभवा निरङ्गा निश्चलाश्च ये । ज्ञेयाः सदङ्गा मलिना लघवः स्थूलधारिणः । कालिङ्गा गुरवः स्वच्छा व्यक्ताङ्गास्तन्तुहेतवः । सौराष्ट्रा निर्मलाः स्निग्धाः सुव्यक्ताङ्गा भृशं खराः । सिंहलद्वीपजातानां चतुर्द्धा भेद उच्यते । केचित् सदङ्गा गुरवः कर्कशाः स्निग्धधारिणः । केचित् सदङ्गा लघवः सुस्निग्धा स्थूलधारिणः । एषां रूपेण मिश्रेण ज्ञेया हि द्विजजातयः । सामान्यात् द्विगुणञ्चौड्रं कलिर्दशगुणस्ततः । कलेः शतगुणं भद्रं भद्राद्वज्रं सहस्रधा । वज्रात् षष्टिगुणः पाण्डिर्निरविर्दशभिर्गुणैः । ततः कोटिसहस्रेण ह्ययस्कान्तः प्रशस्यते । आसान्तु लौहजातीनां वज्रं खड्गाय युज्यते । ये खड्गास्तीक्ष्णधारा भृशमतिगुरवः षड्गुणाढ्याः सुभेद्याः केचित् साङ्गा निरङ्गाः कतिचन समला निर्मलाः केचिदेव । ते भौमाः कुर्वतेऽमी धनविजयबलं षड्गुणा निर्गुणा ये ते दुःखं शोकमुग्रं दधति बलकुलश्रीयशीनाशनास्ते” । अथाष्टधा ध्वनिः । “ध्वनिरष्टविधः प्रोक्तो यः पूर्वं सूत्रसंग्रहे । तेषामपि लिखाम्यत्र सगुणं लक्षणाष्टकम्” । तद्यथा । “पूर्वे चत्वारः शुभदाः परे निन्दास्पदास्तथा । विचार्य्य खड्गमानञ्च कर्त्तव्यं खड्गकोविदैः । धीरस्तार इति ख्यातो द्विविधः खड्गकोविदैः । घोरः स्यात् सुखसम्पत्त्यै तार उच्चाटने मतः । यत्र हंसरवस्येव खड्गे नखहते ध्वनिः । हंसध्वनिरयं खड्गः सकलार्थप्रसाधनः १ । कांस्यशब्द इवाभाति यस्मिन् खड्गे हते ध्वनिः । कांस्यध्वनिरयं खड्गः प्राह नागार्जुनो मुनिः २ । मेघशब्द इवालक्ष्यो यत्र खड्गे हते ध्वनिः । अभ्रध्वनिरयं खड्गो भर्त्तुः सौभाग्यदायकः । ढक्का शब्द इवाभाति यस्मिन् खड्गे हते ध्वनिः । ढक्का ध्वनिरयं खड्गः सर्वशत्रुनिसूदनः ४ । काकस्वर इवाभाति यस्मिन् खड्गे हते ध्वनिः । काकस्वरोऽयं खड्गः स्यात् श्रीयशःकुलनाशनः ५ । तन्त्रीस्वरसमो यस्मिन् भवेत् खड्गे हते ध्वनिः । तन्त्रीध्वनिरयं खड्गः कुलश्रीधननाशनः ६ । खरस्येव ध्वनिर्यत खरध्वनिरयं मतः । श्रीयशोज्ञानविज्ञानजयतेजो विनाशनः ७ । प्रस्तरस्येव यस्येह हतस्य ध्वनिरुद्भवेत् । प्रस्तरध्वनिनामायं स निन्द्यः खड्गलक्षणे ८ । गभीरतारध्वनिता खड्गस्याशुभलक्षणम् । उत्तानमन्द्रध्वनिता खड्गस्य शुभलक्षणम् । अप्यङ्गनेत्रहीनोऽपि खड्गः सुध्वनिरुत्तमः । अन्धः कुरूपो मनुजो यथा भुवि सुगायनः । सर्वलक्षणसम्पन्नः खड्गो यो ध्वनिवर्जितः । स निन्द्यः सुन्दराङ्गोऽपि यथा वाक्यविवर्जितः । नखेन वाऽथ दन्तेन तथा लौहशलाकया । लोष्टेन शर्कराभिर्वा ध्वनिविज्ञानमुच्यते” । अथ द्विविधमानम् । “यन्मानं द्विविधं प्रोक्तं तस्य लक्षणमुच्यते । उत्तमाधमभेदेन भेदो हि द्विविधो मतः । उत्तमं यद्विशालं स्याल्लघुमानं प्रकीर्त्तितम् १ । अधमं तच्च यत् खर्वं गुरुमानं प्रकीर्त्तितम् २ । तत् पुनस्त्रिविधं प्रोक्तमादिमध्यान्तभेदतः । यो मुष्टिविंशतिसमायततीव्रधारो भर्त्तुर्भवेत् प्रसरतोऽपि षडङ्गुलीभिः । मानेन चाष्टपलिकः स हि खड्गमध्येनातिप्रकृष्टमतिकष्टफलं ददाति । यो द्वादशाष्टनवमुष्टिभिरायतः स्यात् मन्दो भवेत् प्रसरतोऽपि चतुर्थभागः । तावत् पलैः परिमितस्तु ततोऽधिको वा खड्गाधमो धनयशःकुलनाशनाय” । नागार्जुनोऽपि “यावत्यो मुष्टयो दैर्घ्ये तदर्द्धाङ्गुलयो यदा । प्रसरे तच्चतुर्थांशमिति वै मानमुत्तमम् । यावत्यो मुष्टयो दैर्घ्ये प्रसरे तत्त्रिभागिकः । पलैस्तदर्द्धैस्तुलितः स खड्गो मध्य उच्यते । यावत्यो मुष्टयो दैर्घ्ये तुर्य्यांशः प्रसरे तु तत् । अधमः कोर्त्तितः खड्गस्तत्समोवाधिकः पलैः । भौमानामिदमुद्दिष्टं दिव्यास्तु लघवो मताः” । भोजस्तु “दीर्घता लघुता चैव खड्गविस्तीर्णता तथा । दुर्भेद्यता सुघटता खड्गानां गुणसंग्रहः । खर्वता गुरुता चैव मन्दता तनुता तथा । सुभेद्यता दुर्घटता खड्गानां दोषसंग्रहः । इति निखिलमुदारमुक्तमत्र बहुतन्त्रेषु निकृष्य खड्गयष्टेः । नृपतिरिति विचिन्त्ययो विधत्ते स चिरतरां श्रियमुच्छ्रितां लभेत” युक्तिकल्पतरुः ।"
        }
    ],
    "APHI": [
        {
            "word": "तरवारि",
            "content": "तरवारिः पुं. -  तरं समागत विपक्षबलं वारयति तर+वृ+णिच्+इन् तलवार"
        }
    ],
    "SHKB": [
        {
            "word": "तरवारि",
            "पदविभागः": "पुल्लिङ्गः",
            "कन्नडार्थः": "ಖಡ್ಗ \\/ಕತ್ತಿ",
            "व्युत्पत्तिः": "तरं शत्रूणां गतिं वारयति",
            "विस्तारः": "'ऋषिः खड्गस्तरवारिः'-त्रिकाण्ड० ।",
            "content": ""
        }
    ],
    "AM_VCP": [
        {
            "word": "तरवारि",
            "content": "<li class=\"dict-entry\"><span lang=\"sa\">तरवारि पु° तरं शत्रूणां गतिं वारयति वृ—णिच्—इन् । खड्गभेदे । (तरवार) इति भाषा । हेमच° असिशब्दे ५५१ पृ° तल्लक्षणादिकमुक्तं युक्तिकल्पतरावत्र विशेष उक्तो यथा <q>अङ्गं रूपं तथा जातिर्नेत्रारिष्टे च भूमिका । ध्वनिर्म्मानमिति प्रोक्तं खड्गज्ञानाष्टकं शुभम् । अभिन्ने दृश्यते यादृक् विभिन्ने घटिते तथा । यदेव दृश्यते चिह्नं तदङ्गं संप्रचक्षते । नीलकृष्णादिकं खड्गे रूप­मित्यभिधीयते । तेनैव यत् प्रतीतं स्यात् तज्ज्योति­रिति गद्यते । अङ्गातिरिक्तं यज्जातिस्तन्माहात्म्योप­सूचकम् । तन्नेत्रमिति जानीयात् खडगे खड्गविशा­रदाः । अङ्गातिरिक्तं खड्गादि यच्छुद्धत्वोपसूचकम् । तदरिष्टमिति प्राहुर्भूमिरङ्गादिधारणम् । यः खड्गे जायते शब्दो दण्डदन्तादिना हते । स ध्वनिस्तुलना मानं ज्ञानमष्टविधन्त्विदम् । पञ्चाद्या निपुणेः खड्गे सम्भाव्यन्तेऽपि कृत्रिमाः । अन्त्यावकृत्रिमौ ज्ञेयौ तावेव सहजाविति । शतमङ्गानि चत्वारि रूपाणि जातयस्तथा । त्रिंशन्नेत्राणि जानीयादरिष्टानां तथैव च । भूमिश्च द्विविधा ज्ञेया ध्वनिरष्टविधो मतः । मानन्तु द्विविधं प्रोक्तमित्येषां संग्रहो मतः</q> । खड्गस्य शताङ्गनामानि लौहार्णवे <q>रूप्यस्वर्णगजोरुवूकद­मनस्थूलाङ्गकृष्णारुणश्वेताम्भोजगदातिलानलकणाग्रन्थि­स्थिरातैत्तिराः । मालाजीवकषट्पदोर्द्ध्वमरिचव्यालाश्वब­र्हाञ्जनक्षौद्रक्षुद्रकमक्षिकातुषयवव्रीहिक्षुमासर्षपाः । सिं­हीतण्डुलगोसिराशिवनखग्राहाक्षिकेशोपलद्रोणीकाकक­पालपत्रतुवरीविम्बीफलीसर्षपाः । नीलीरक्तवचारसोनसु­मनाजिङ्गीशमीरोहितप्रोष्ठीमारिषभार्गवीखुरतडिन्मेघाद्रि­गुञ्जाशराः । दूर्व्वाविल्वमसूरटुण्टुकशठीमार्ज्जारिकाके­तकीमूर्व्वावज्रकलायचम्पकबलान्यग्रोधवंशासनाः । ज्येष्ठी­जालपीपिलिकानलरजःकुष्माण्डरोमस्नुहीकर्कन्धूबकुला­रनालमहिषस्वच्छर्जुवक्रा इति । प्रोक्ता लौह­विशारदेन मुनिना खड्गस्य भेदाः क्रमात्</q> । तस्य चत्वारि रूपाणि । <q>नीलः कृष्णश्च पिङ्गश्च धूम्रश्चेति चतुर्विधः । वर्णप्रकर्षः खड्गानां कथितो मुनिपुङ्गवैः</q> । चतस्रो जातयः । <q>व्राह्मणः क्षत्रियो वैश्यः शूद्रश्चेति चतुर्विधः । जातिभेदे विनि­र्दिष्टः खड्गानां मुनिपुङ्गवैः</q> । त्रिंशन्नेत्राणि । <q>चक्रं पद्मं गदा शङ्खो डमरुर्द्धनुरङ्कुशः । छत्रं पताका वीणा च मत्स्यलिङ्गध्वजेन्दवः । कुम्भः शूलञ्च शार्द्दूलः सिंहः सिंहासनं गजः । हंसो मयूरो जिह्वा च दशनः खड्ग एव च । पुत्रिका चामरं शैलः पुष्पमाला भुजङ्गमः । त्रिंशदेतानि नेत्राणां खड्गानां कथितानि वै</q> । त्रिंशदरिष्टानि <q>छिद्रं काकपदं रेखाभिन्नं भेकश्च मूषिकः । विडालः शर्करा नीली मशको भृङ्गसूचिके । त्रिविन्दुः कालिका दारी कपोतः काक एव च । खर्परः शकली क्रोडी कुशपत्रक जालिके । करालकङ्कखर्जूरशृङ्गपुच्छखनित्रकम् । लाङ्गलं वडिशाख्यञ्च मुनिना तत्त्ववेदिना । प्रोक्तान्ये­तान्यरिष्टानि खड्गानां त्रिंशदेव हि</q> । द्विविधा भूमिः <q>दिव्यभौमविभागेन भूमिस्तु द्विविधा भवेत्</q> । अष्टधा ध्वनिः । <q>हंसकांस्याभ्रढक्कानां काकतन्त्री खराश्मनाम् । ध्वनयोऽष्टविधाः प्रोक्ता नागार्जुन मुनेर्मताः</q> । द्विविधं मानम् । <q>उत्तमाधमभेदेन मानं तद्द्विविधं भवेत् । इति प्रोक्तानि सूत्राणि खड्गानां ज्ञानहेतवे । एतानि तत्त्वतो ज्ञात्वा भवे­न्नृपतिपूजितः</q> सूत्राध्यायः । <q>तत्र प्रथमतो­ऽङ्गानां लक्षणानि निवोधत</q> । लौहदीपे <q>रूप्यपत्र­समां भूमिरङ्गं श्वेतं प्रतीयते । ऊर्द्धं तत्तु महा­मूल्यं रूप्यवज्रमुशन्ति तम् । एष खड्गवरो दद्या­ल्लक्ष्मीमायुर्यशो बलम् <div class=\"h-2\"> </div><b>१</b> । स्वर्णरेखाबली तन्वी यद्­भूमौ निकषोपमा । स्वर्णवज्रमिति प्राहुरायुर्लक्ष्मी जयप्रदम् <div class=\"h-2\"> </div><b>२</b> । गजशुण्डाकृतिर्भूमौ कृष्णायामङ्ग­सम्भवः । गजवज्रमिति प्राहूरक्तस्पर्शे तु तद्विशेत् । ज्वरादिव्याधिशमनं तस्य प्रक्षालनाम्भसा । अपि­क्षीणोपि भूपालस्तद्वीर्य्यात् साधयेन्महीम् <div class=\"h-2\"> </div><b>३</b> । एरण्ड­वीजप्रतिममङ्गं भूमिः सितेतरा । उर्वारुकमिदं नाम्ना शत्रुदर्पक्षयङ्करः । एतस्य स्पर्शमात्रेण नरः सम्यग्विमुच्यते । महिषाख्यमिदं वज्रं केचिदाहुर्मनी­षिणः <div class=\"h-2\"> </div><b>४</b> । अङ्गं दमनपत्राभं खड्गे यस्मिन् प्रतीयते । विद्याद्दमनवज्रञ्च तज्ज्ञेयं द्बिविधं बुधैः । नीला शुभ्रा भवेद्भूमिस्तत्र नीला गरीयसी । तस्मिन् पर्य्युषित तोयं गन्धे दमनकोपमम् । तत्प्रभावान् महीपालः कृत्स्नां पृथ्वीं हि साधयेत्</q> <div class=\"h-2\"> </div><b>५</b> । शार्ङ्ग­धरीये <q>एका स्थूला सिता रेखा भूमिर्न्नीला दृढा यदि । स्थूलाङ्गमङ्ग वज्रं तद्विद्याल्लक्ष्मीयशःप्रदम् । एतत्क्षते भवेच्छोथः स्थूलश्चिरतरस्थितिः । एतं महान्तमपरे वदन्ति स्वड्कोविदाः <div class=\"h-2\"> </div><b>६</b> । घृष्टायां दृश्यते भूमौ अङ्गञ्च प्रतिविम्बितम् । अङ्गवज्रं भवे­त्तस्य द्विधा भूमिः सिताऽसिता <div class=\"h-2\"> </div><b>७</b> । लौहप्रदीपे “निरङ्गं रूप्यपत्राभमीषन्मणिनिभञ्च यत् । दुर्लभं तन्महामूल्यं कांन्तलौहं प्रचक्षते । कृष्णा भूमिर्भवेत् स्वच्छा पीता वज्राङ्गसंङता । कृष्णवज्रमिति प्राहु­स्तत्क्षते मोह उच्यते । कृष्णा भूमिः सुवर्ण्णाभमी­षच्छुक्लाङ्गसङ्गतम् । डाहुलीवज्रकं विद्यात् काल­संज्ञमथापरे <div class=\"h-2\"> </div><b>८</b> । अरुणं सूक्ष्ममूर्द्धञ्चेदङ्गं भूमिः सितेतरा । अरुणाख्यमिदं वज्रं शत्रुदर्पनिसूदनम् । सूर्य्यांशुस्पर्शमात्रेण वह्निरूपां वहेत् शिखामु तस्य स्पर्शनमात्रेण पद्मकोषः स्फुटेन्निशि । दुर्ल्लमं तन्मनु­ष्याणां भाग्यैः कुत्रापि लभ्यते । तदयाजनसहस्रस्या­रिष्टं नाशयति ध्रुवम् <div class=\"h-2\"> </div><b>९</b> । श्वेतास्तिस्रो यदा रेखा आमूलादुपलक्षिताः । श्वेताङ्गमिति तद्विद्याद्यशोलक्ष्मी बलप्रदम् <div class=\"h-2\"> </div><b>१°</b> । अम्भोजदलसङ्काशमङ्गं भूमिः सिते­तरा । अम्भोजवज्रं तज्ज्ञेयं कथितं मुनिपुङ्गवैः <div class=\"h-2\"> </div><b>११</b> । अङ्गं यस्य गदाकारं भूमिश्चैव सितेतरा । गदावज्रमिदं ब्रूयात् तत्क्षते शूलसम्भवः <div class=\"h-2\"> </div><b>१२</b> । अङ्गं कृष्णतिला­कारं भूमिश्चैव सिताऽसिता । तिलवज्रमिदं ज्ञेयं लक्ष्मीबलयशःप्रदम् । तत्क्षते तिलतैलाभा वसा प्रच्यवतेऽधिकम् <div class=\"h-2\"> </div><b>१३</b> । धूम्रवर्णा भवेद्भूमिरङ्गं वह्निशिखोपमम् । अग्निवज्रमिदं ज्ञेयं शत्रूणां दाह­कारकम् । अत्र शीतोदकं न्यस्तं तप्तं भवति च क्षणात् । शाणे वह्निं वमेद् यस्तु तथा सूर्य्यांशु सङ्गमात् । तत्क्षते बलवान् दाहो दग्धवच्च व्रणो भवेत् । एतत् परमभाग्येन लभ्यते धरणीतले <div class=\"h-2\"> </div><b>१४</b> । भूमिः सिताऽसिता वापि अङ्गञ्चेत् पिप्पलीप्रभम् । कणावज्रमिदं ज्ञेयमन्तर्दाहस्तु तत्क्षते <div class=\"h-2\"> </div><b>१५</b> । कृष्णा भूमिर्यदीयाङ्गे दृश्यते ग्रन्धिसञ्चयः । ग्रन्थिवज्रमिदम् ज्ञेयं वैरिपक्षविनाशनम् । तत्क्षते बलवान् दाह स्तृषा च ज्वर एव च <div class=\"h-2\"> </div><b>१६</b> । शालपर्णी दलाकार­मङ्गं कृष्णासिपुत्रिका । स्थिरावज्रमिदं प्राहुस्तत्क्षते वेपथुर्भवेत् <div class=\"h-2\"> </div><b>१७</b> । यदा तित्तिरिपक्षाभमङ्गं भूमिः सितेतरा । एतत्तित्तिरिवज्रं स्यात् तत्क्षते बहु­धेर्म्मकम् <div class=\"h-2\"> </div><b>१८</b> । वनमालासमा यस्मिन् माला खड्गे प्रदृश्यते । मालाङ्गवज्रं तद्विद्यात्तत्तोयं गन्धवद्भवेत् । अत्र तप्तोदकं न्यस्तं शीतं भवति तत्क्षणात् । एष दाहपरीतानामतिपित्तहतात्मनाम् । भवेत् परमभैषज्यं भाग्येनैतद्धि लभ्यते <div class=\"h-2\"> </div><b>१९</b> । यदा जीवकसङ्काशमङ्गं भूमिः सिताऽसिता । एतज्जीवकवज्रं स्यात् तत्क्षते तत्क्षणाज्ज्वरः <div class=\"h-2\"> </div><b>२°</b> । भूमिः सिताऽसिता क्षेत्रे स्वाङ्गं भृ­ङ्गाभमिष्यते । तत्र चेन् मधु विन्यस्तं शोषामाप्नोति केव­लम् । एतद्भ्रमरवज्रं स्यात्तत्क्षते स्याद्विसूचिका <div class=\"h-2\"> </div><b>२१</b> । ऊर्द्ध्वगं कपिलाभासमङ्गं यस्मिन् प्रतीयते । ऊर्द्ध्ववज्रमिदं प्राहुर्विषवेगनिसूदनम्</q> । लौहप्रदीपे <q>ऊर्द्ध्वगं कपिलाभासमङ्गं यस्मिन् प्रतीयते । लाङ्गलाङ्गन्तु तद्विद्यात् स्पर्शे तस्याऽहिनाशनम् <div class=\"h-2\"> </div><b>२२</b> । अङ्गं मरीच­सङ्काशं भवेद्भूमिः सितेतरा । मरिचाङ्गमिदं वज्रं तत्क्षते कटुरक्तता । तत्प्रक्षालनतोयेन नश्यन्ति पीनसादयः <div class=\"h-2\"> </div><b>२३</b> । यदा सर्पफणाकारमङ्गं भूमिस्तु निर्मला । भुजङ्गवज्रं तद्विद्यात्तत्क्षते विषबद्रुजा । तस्य स्पर्शनमात्रेण भेकः प्राणैर्विमुच्यते । एकस्यास्य प्रसादेन कृत्स्नां शास्ति महीं नृपः <div class=\"h-2\"> </div><b>२४</b> । यदाऽश्वखुर­सङ्काशमङ्गं भूमिस्तु निर्मला । अश्वाङ्गमिति तं विद्यात् खड्गं परमदुर्लभम् । तस्य संयोगमात्रेण वाजी­मन्दीऽपि धावति । तस्य क्षालनतोयेन हयानां रोग­नाशनम् । एतत्क्षते भृशं मूर्च्छा दाहश्च भ्रम एव च <div class=\"h-2\"> </div><b>२५</b> । मयूरपिच्छसदृशमङ्गं भूमिः सितेतरा । बर्हाङ्गमिति तं विद्यात्तत्क्षते वान्तिरिष्यते । सर्पाणा­मिह सर्वेषामस्य स्पर्शासहिष्णुता । एतदेव नृपतिभि­र्भाग्यैः कुत्रापि लभ्यते <div class=\"h-2\"> </div><b>२६</b> । भूमिरञ्जनशुङ्काशा­धारा चास्य सिता भवेत् । अञ्जनाख्यमिदं प्रायः सर्व­दैवोपलभ्यते</q> । लौहप्रदीपे <q>धारा शुभ्रा भवे­द्यस्य भूमिः कज्जलसन्निभा । कृष्णमङ्गैश्चितं वापि विद्यात् कज्जलवज्रकम् । मधुवर्णसमा भूमिरङ्गं वा मधुविन्दुवत् । क्षौद्राख्यमिति जानीयात् जय­लक्ष्मीयशःप्रदम्</q> । शार्ङ्गधरीये <q>निम्नकक्षो भवेद् यत्र रात्रिन्दिवविलेपितः । मधुरो मधुवर्णाभः स खड्गो देववल्लभः । विशेषाच्चात्र रज्यन्ति सततं मक्षिकादयः</q> । <q>आसीमकोणिका यस्य क्षुद्राङ्गं कुण्डलीकृतम् । क्षुद्रवज्रकनामानं प्राह नागार्जुनो मुनिः । इदं कुण्डलवज्रञ्च प्राह लौहार्णवे मुनिः । अस्य क्षतेषु वलवान् दाहो मदविशेषितः २९ । यदङ्गं मक्षिकाकारं भूमिश्चैव सिताऽसिता । स्नेहं शुष्यति वैवात्र मक्षिकाङ्गं तमादिशेत् ३° । अङ्गं यदा तुषाकारं या च भूमिः सिताऽसिता । तुषबज्र­मिदं ख्यातं प्राह नागार्जुनो मुनिः ३१ । अङ्गं यव­फलाकारं भूमिः कृष्णा सिता तथा । यवाङ्गमिति तं विद्यात्तत्स्पर्शे कण्डुसम्भवः । एष खड्गाधम­स्त्याज्यो यदीच्छेद्भूतिमात्मनः ३२ । अङ्गं व्रीहि प्रसूनाभं भूमिर्ध्रूम्रा क्षते ऽतिरुक् । तद्व्रोहिवज्रं जानीयाच्छत्रूणां भयबर्द्धनम् ३३ । अतसीफलसङ्काश­मङ्गं भूमिः सिताऽसिता । अतसीवज्रमाहुस्तं तत्क्षते शिरसोरुजा ३४ । यदा सर्षपवीजाभमङ्गं भूमिः सिताऽसिता । खरधारः खरस्पर्शः सर्षपाङ्गः सदु­र्ल्लभः ३५ । सिंह्याकारं भवेद्यस्य भूमिर्यस्य सिताऽसिता । सिंहीवज्रन्तु तद्विद्यात्तत्क्षते प्रलपेन्नरः । एतद्धावन­तोयेन कासरोगापनाशनम् ३६ । अङ्गं तण्डुल­सङ्काशं भूमिर्ध्रुम्रा सिताऽसिता । तण्डुलाङ्गमिमं विद्याद्यशःश्रीबलवद्धनम् । एतत्पर्य्युषितं तोयं तण्डुलोदकसन्निभम् । अस्य प्रभावान्मनुजोभ्रष्टां हि लभते श्रियम् ३७ । अङ्गञ्चेद्गोक्षुराकारं भूमि­राघातनिःसहा । खड्गाधममिदं विद्याद्गोवज्रं नाम नामतः ३८ । स्थूला दीर्घाः सिराः कृष्णा भूमि­श्चैव सिताऽसिता । सिराङ्गमिति तं ब्रूयादेनं खड्गाधमं बुधाः ३९ । शिवलिङ्गाकृतिश्चाङ्गे धारा­चैव सिताऽथवा । शिवाङ्गमिति तं ब्रूयाच्छत्रूपक्ष­निसूदनम् ४° । यदा व्याघ्रनखाकारमङ्गं भुमिस्तु पिङ्गला । नखवज्रमिदं विद्यात् तत्क्षते श्वयथुर्भवेत् । एतदामिषसंस्पर्शात् प्रविशेत् स्वयमेव हि ४१ । ग्राह पुच्छीपमन्त्वङ्गं भूमिर्धूम्रा खराकृतिः । ग्राहाङ्गमिति जानीयाच्छत्रुवंशोपनाशनम् । अस्य स्पर्शनमात्रेण जीवन्मत्स्या जहत्यसून् ४२ । यदा मनुजनेत्राभ­मङ्गं भूमिः सिताऽसिता । नेत्राङ्गमिति जानीयात् संग्रामे विजयप्रदम् । एतद्धावनतोयेन नूनमन्धोऽपि पश्यति ४३ । अङ्गं केशसमं यस्य भूमिर्धूम्रा सिताऽ­सिता । केशाङ्गमिति जानीयात् क्लेशदुःखभया­पहम् ४४ । निरङ्गं स्थूलप्रकृतिमुपलाङ्गं विदुर्वुधाः । एतद्धि प्रायशो लोके दृश्यते द्विजसत्तम</q>! ४५ । पद्म­पुराणे <q>निरङ्गा निशिता धारा शाणे वह्निं वम­त्यपि । द्रोणीवज्रमिदं ज्ञेयं पृथिव्यां नातिदुर्लभम् ४६ । अङ्गं काकपदाकारं भूमिराघातनिःसहा । एष खड्गाधमस्त्याज्यो काकाक्षो भूतिमिच्छता ४७ । यदा कपालमङ्गेषु दृश्यते स्पर्शतः खरम् । एतद्धि दुःख­जनकं कपालाङ्गं बुधस्त्यजेत् ४८ । तन्वी पत्रा बलीतुल्या सुवर्ण्णाङ्गाऽसिपुत्रिका । पत्रवज्रकमाहुस्तमा युर्वेदविदो जनाः</q> । लौहार्णवे <q>सुपर्णसन्निभा भूमिरङ्गं कालं प्रतीयते । तत् पत्रवज्रं काकस्य सुपर्णमुपजायते ४९ । तुवरीदलसङ्काशमङ्गं यस्मिन् प्रतीयते । तुवरीवज्रमाहुस्तं तत्क्षते शिरसो भ्रमः । एष खडगाधमस्त्याज्यो यदीच्छेज्जीवनं निजम् ५° वेम्बीदलसमा भूसिरङ्गं विम्बीफलोपमम् । विम्बी­बज्रन्तु तद्विद्यात्तज्जलं तिक्तमुच्यते । पित्तश्लेष्मविका­राणां प्रशमाय प्रयुज्यते ५१ । प्रियङ्गुसदृशन्त्वङ्गं भूमिश्च कपिलाकृतिः । फलीवज्रमिदं प्रोक्तं शाणे धूम्रं वमत्यपि ५२ । अङ्गं सर्षपपुष्पाभं भूमिश्चैव सिताऽ­सिता । एतत् सर्षपवज्रं स्यात् शाणे वह्निं वमत्यपि । अपि कुण्डलिकां याति एतदत्यन्तकोमलम् । एतत्­प्रसादात् क्षितिपः कृत्स्नां साघयते महीम् ५३ । नीलीरससमा भूमिरङ्ग नीलीतरङ्गवत् । नीलोवज्र­मिदं दृष्टं शाणे वह्निशिखां वमेत् । एष खड्ग­वरोनृणामरिष्टभयनाशनः ५४ । रक्तास्तिस्रो महारेखा भूमिश्चैव सिताऽसिता । रक्ताङ्गमिति जानीयाद्वैरिपक्ष विनाशनम् । शाणेन यस्तु रक्तां वा नीलां वा वमते शिखाम् । रक्तस्पर्शनमात्रेण स्वयमेव निकृन्तति । क्षतेऽस्य रक्त थुस्तृषा दाहश्च जायते ५५ । अङ्गं वचादलसमं भूमिश्चैव सिताऽसिता । वचावज्रमिदं ज्ञेयं तत्क्षताद्विषनाशनम् । एष खड्वरो राज्ञा साध­नीयः प्रयत्नतः ५६ । रसोनादुत्तमं ह्यङ्गं भूमिस्तस्य दलोपमा । रसोनवज्रं जानीयात् शाणे वह्निं बमत्यपि । अस्य धावनतोयेन आमवातविनाशनम् ५७ । निरङ्गा निर्मला भूमिर्द्धारा तीक्ष्णा खरः स्वरः । सुमना वज्रमेतत् स्याद्भुवि नात्यन्तदुर्लभम् ५८ । जिङ्गिनी सदृशी दीर्घा यस्या रेखा सुविस्तरा । जिङ्गीवज्रमिदं नाम सर्वकामार्थसाधनम् ५९ । अङ्गं शमीपत्रसमं भूमिर्धूम्रा सिताऽसिता । शमीवज्रमिदं ज्ञेयं शनैश्चर मुदावहम् । शाणेषु वमते वह्निं सहते वह्निपीड­नम् ६° । रोहितशल्कसदृशमङ्गं भूमिः सिताऽसिता वापि । धूम्रा गम्भीरस्वरयुक्ता धारा तीक्ष्णाऽसिता भवेद्रेखा । रोहिताख्यमिदं वज्रं सर्वारिष्टविनाशनम् । वह्निसंस्पर्शमात्रेण किञ्चिच्चिमिचिमायते । इत्ययं दुर्लभः खड्गो देवानामपि कथ्यते ६२ । शफरीवल्क­लाकारमङ्गं भूमिः सिताऽसिता । प्रोष्ठीवज्रमिदं प्रोक्तं न्यस्तं तरति वारिणि । एष खड्गोत्तमो राज्ञां विपक्षकुलनाशकः । कदाचिल्लभ्यते भाग्यैर्लभ्यते तेन वै मही ६२ । अङ्गं मारिषपत्राभं भूमिः स्याद्विषम­च्छविः । इत्ययं मारिषाङ्गः स्यात् पृथिव्यां नाति­दुर्लभः ६३ । भृङ्गराजस्य पुष्पाभमङ्गं भूमिर्दलप्रभा । आघातं सहते नैव एष खड्गाधमो मतः ६४ । घारा तीक्ष्णा खुराकारा भूमिरङ्गविवर्जिता । आघातं सहते घोरं शाणे वह्निं वमत्यपि । खुराङ्गमिति जानीयात् पृथिव्यां नातिदुर्लभम् ६५ । निर्मला सरला भूमिर्भवे­च्चैव कदा कदा । मन्दा तीब्रा भवेद्धारा तडिद्वज्रस्य लक्षणम् ६६ । नीलाञ्जनसमा भूमिरङ्गं जलतरङ्ग­वत् । मेघाङ्गभिति जानीयाच्छाणे शीतं भवत्यपि । एष खड्गाधमस्त्याज्यो यदीच्छेद्भूतिमात्मनः । भर्त्तुः प्रतापं शमयेद्रविविम्बं यथा घनः ६७ । मन्दा धारा भृशं गाढा भूमिरङ्गविवर्जिता । पर्वताङ्गमिदं नाम सर्वत्रैवोपलभ्यते ६८ । अङ्गं गुञ्जाफलसमं भूमि­र्मीनदलोपमा । गुञ्जावज्रमिदं पृष्ठं तप्तं भवति घर्षणे । शाणे सिन्दूरसङ्काशं रजोवमति चासकृत् । एष खड्गवरो राज्ञा भाग्यादेवोपलभ्यते । अस्य प्रभावात्तन्नास्ति यन्न साधयते नृपः ६९ । अङ्गं तनु शराकारं भूमिश्चैव सिताऽसिता । धारा तीक्ष्णा च व­मति शाणे वह्निसमाः शिखाः । शरवज्रमिदं ज्ञेयं राज्ञां बाञ्छितसिद्धये ७° । दूर्व्वादलनिभा भूमिर्धारा तीक्ष्णा खरः स्वरः । शाणेन वमते वह्निं दूर्व्वावज्रं सुदुर्लभम् ७१ । अङ्गं विल्वदलाकारं भूमिश्चैव सिता­ऽसिता । विल्ववज्रमिदं शाणे नीलपीते वमेच्छिखे । एष खड्गवरः प्रोक्तः शत्रूणां कुलनाशनः ७२ । मसूरदलसङ्गाशा भूमिरङ्गं मसूरवत् । मसूराङ्गमिदं शाणे रजो वमति चारुणम् ७३ । शणपुष्पनिभा रेखा दीर्घा भूमिः सितेतरा । शणाङ्गमिति जानी­यात् खड्गं परमदुर्लभम् ७४ । शटीदलसमा भूमि रङ्गं तत्कुसुमोपमम् । शटीवज्रमिदं प्रायो लभ्यते गुणवत्तरम् ७५ । मार्जाररोमसदृशमङ्गं भूमिः सिते­तरा । मार्जाराङ्गमिदं नाम्ना रोगशोकभयावहम् । एष खड्गाधमस्त्याज्यो यदीच्छेद्भूतिमात्मनः ७६ । केतकीपत्रसदृशमङ्गं यस्मिन् प्रतीयते । विद्यात् केतक­वज्रं तत् वाराणससमुद्भवम्</q> ७७ । लौहप्रदीपे <q>अङ्गं मूर्वातन्तुनिभं भूमिर्मूर्वादलच्छविः । शाणेन वमते शुक्लां शिखां मौर्वी भवेत्ततः । मौर्व्यङ्गमिदमुत्कृष्टं यशःकीर्त्तिबलावहम् ७८ । लिङ्गं तीक्ष्णं खरं गाढं शाणे वह्नेर्वमेत् कणम् । छिनत्त्यन्यविधं लौहं वज्राङ्ग­मिति तद्वदेत् ७९ । कलायपुष्पसदृशमङ्गं भूमिः सिताऽसिता । कलायवज्रं जानीयात् तत्क्षते पाक इष्यते ८° । अङ्गं चम्पकपुष्पाभं भूमिः कृष्णा तथा सिता । शिखां शाणे वमेच्छीतं तिक्तं तस्य जलं मवेत् इदं चम्पकवज्रं स्यात् सर्वत्र विजयप्रदम् ८१ । अङ्गं बलादलसमं भूमिः शुक्ला तथेतरा । बलावज्रमिदं ज्ञेयं नानाभावं भद्वेद्रुतम् । इत्ययं वातरोनाणां नाशने परमौषधम् ८२ । अङ्ग वटारोहसमं भूमिर्वटदल­च्छविः । वटवज्रमिदं ज्ञेयं खरं खड्गाधमं बुधैः । एतस्य स्पर्शमात्रेण नरोमुच्येत सम्पदा ८३ । वंशनीली समा भूमिः खरधारा सिताकृतिः । वंशाङ्गमिति जानीयाद्वंशवृद्धिकरं परम् ८४ । भूमिःसालदलाकारा अङ्गं लघु सितासितम् । सालाङ्ग एष खड्गः स्यात् पूज्यः सर्वार्थदायकः । अयं शाणे वमेद्वह्निं धारा चाप्यथ वा भवेत् ८५ । भूमिः सिताऽसिता वापि अङ्गं ज्येष्ठीसमं लघु । ज्येष्ठीवज्रमिदं निन्द्यं न स्पृश्यं वा हितेच्छुभिः ८६ । पुराणजालसदृशमङ्गं भूमिः सिताऽसिता । जालवज्रमिदं पूज्यं शत्रूसम्पत्तिनाशनम् । यदि शाणे वमेन्नीलां शिखां वह्निं वमेच्च वा । तदैष दुर्लभः खड्गो ह्यन्यथा भयहेतुकः ८७ । अङ्गं पिपीलिकाकारं भूमिर्धूम्रा तथा सिता । पिपीलिकाङ्ग इत्येष तत्क्षते कण्डुसम्भवः । स्वयं यदि भवेद्धूम्रः शाणे पूज्यतमस्तदा ८८ । नलपत्रसमा भूमिरङ्गन्तत्कुसुमोपमम् । नलाङ्गमिति जानीयाद्भर्तुः सर्वार्थसाधकः ८९ । निरङ्गा निर्मला भूमिर्वृष्टं घृष्टं वमेद्रजः । दृढा धारा भृशं स्थूला­आघातं सहते न च । रजोवज्रमिदं निन्द्यं शत्रूणां विजयावहम् ९° । कुष्माण्डवीजसदृशमङ्गं भूमिः सिताऽसिता । कुष्माण्डवज्रं जानीयात्तत्क्षते वेगनि­ग्रहः ९१ । अङ्गं नृरोमसदृशं भूमिर्धूम्रा सितासिता । रोमाङ्गमिति जानीयात्तत्क्षते पिडकोद्गमः ९२ । भूमिः स्नुहीदलाकारा अङ्गं तत्कण्टकोपमम् । धारा तीक्ष्णा­रवस्तीक्ष्णो लघु मानं खरा स्पृशा । स्नुह्यङ्गः खड्ग इत्येष तत्क्षते दाहतृड्भ्रमः । मुखाक्षिकर्णनासानां दाहः पाकश्च जायते । अयं यदि च सर्पाणां फणा­सूपरि विश्यते । फणा विदारमाप्नोति सर्पोलोटयते शिरः । अस्य धावनतोयेन कुष्ठरोगविनाशनम् ९३ । कर्कन्धू दलपृष्ठाभा भूमिरङ्गन्तु तत्समम् । कर्कन्धूवज्रं जा­नीयात् तत्क्षते दाहनाशनम् । एष खड्गाधमस्त्याज्यो जेतव्या यदि विद्विषः ९४ । अङ्गं बकुलपुष्पाभं भूमि­स्तत्फलसन्निभा । वकुलाङ्गमिदं पुण्यं शाणे सुरभि­गन्धवत् । तन्नास्ति जगतीमध्ये यदनेन न साध्यते ९५ । अङ्गं सम्मिश्रितं यस्मिन्न किञ्चिद्व्यक्तमीक्ष्यते । सर्वेषां दर्शनं वापि तीक्ष्णा धारा खरः स्वरः । एष काञ्जिक­वज्रः स्याद्यत्नादेवोपलभ्यते । नैनं प्राप्यापि वर्द्धन्ते शेषाश्चित्रादयोपि च ९६ । भूमिः कृष्णा निरङ्गा चेद्धारा तीक्ष्णा दृढापि च । आघातं सहते घोरं रक्तं स्पर्शेन या विशेत् । शाणेन वह्निं वमति ध्रुवं वाप्यतिघर्षणात् वा महिषाङ्गः स वै खड्गः पृथिव्यां नातिदुर्लभः ९७ । अत्यन्तनिर्मला भूमिः शरीरं प्रतिविम्बितम् । धारा तीक्ष्णा स्वरस्तीक्ष्णः स्वच्छाङ्गं तद्विनिर्दिशेत् ९८ । तस्मिन् यदा भवेद्रेखा ऋज्वी ऋज्वाख्यकं तदा ९९ । अस्मिन्नपि भवेद्वक्रा रेखा वक्राभिधन्तु तत् १°° । एत­च्छतकमुद्दिष्टं खड्गानां प्रवरं बुधैः । प्रायशो लभ्यते लोके यदि सर्वगुणावहम् । इतीदं निखिलं प्रोक्तं वज्राणां लक्षणं मया । प्रयत्नैर्लिखितं व्यक्त सर्वेषां हितकाम्यया । इतः परन्तु लौहानां लक्षणं यत्र लक्ष्यते । तस्य दासो भवाम्येष प्रतिज्ञेति कृता मया । द्विलिङ्गमिश्रमालोक्य मिश्राङ्गमिति निर्द्दिशेत् । सर्वेषा मङ्गमालोक्य सर्वाङ्गमिति निर्दिशेत्</q> । अङ्गाध्यायः । खड्गस्य रूपाणि यथा । <q>नीलीकलायकुसुमच्छविगृञ्ज­नाभा या चेन्द्रनीलमणिकाचमणिप्रभा च । भूमिश्च या मरकतप्रतिमावभासा खड्गस्य नीलमिति रूपमिदं वदन्ति । तत्र चेन्निन्दितान्यङ्गान्यरिष्टानि बहून्यपि । दृश्यन्ते बहुदोषाश्च तथापि गुणवत्तरम् १ । या कालकाम्बुदमसीरसकालसर्पगाढान्धकारकचभा­रसमा विभाति । भूमिश्च या भ्रमरबन्धुसमा­वभासा खड्गस्य कृष्णमिति रूपमिदं वदन्ति । अत्र नेत्राणि सम्पत्त्यै अरिष्टान्यशुभाय च । साधारणमिदं रूपं प्राह नागार्जुनो मुनिः २ । या प्रावृषेण्यनवभेकसमानवर्णा गोमेदरत्नसदृशी च तु यस्य भूमिः । खड्गस्य पिङ्गमिति रूपमिदं वदन्ति भर्त्तु­र्यशोबलधनक्षयकारणाय ३ । या मन्दधूमसदृशी च शिरीषपुष्पतुल्या विभाति मलिनापि च खड्गभूमिः । नागार्जुनो वदति धूम्रमिदं हि रूपं भर्त्तुर्यशोबल­धनावलिवर्द्धनाय ४ । द्विरूपं मिश्रितं कृत्वा सङ्करं प्रवदेद्बुधः । त्रिभीरूपैः समेतन्तु खड्गं त्रिपुरसंज्ञितम् । रूपैश्चतुर्भिः संयुक्तं चतुरं खड्गमुत्तमम्</q> । रूपाध्यायः <q>जातिश्चतुर्विधा प्रोक्ता खड्गानां या पुरा मया । सम्प्रत्यपि प्रयत्नेन तासां लक्षणमुच्यते । शुद्धाङ्गः शुद्धवर्णश्च सुनेत्रः सुस्वरश्च यः । मृदुस्पर्शः सुसन्धेय­स्तीक्ष्णधारो महागुणः । खड्गं व्राहणजातिं तं प्राह नागार्जुनो मुनिः । अस्य क्षते भवेच्छोथो थोरः सर्वाङ्गगोचरः । मूर्च्छा पिपासा दाहश्च ज्वरा मृत्युश्च जायते । अघृष्टं त्रिफलाकलकमर्द्धरात्रिन्दिवोषि­तम् । मलिनत्वं न सन्धत्ते निर्मलं कुरुते परम् । तरुणादित्यकिरणस्पर्शादेव तृणे स्थितः । दहेत् सर्वं न तु करं पुरुषस्य हि धारिणः । गायत्र्युच्चारमात्रेण खरतां व्रजति स्फुटम् । एष खड्गवरः सर्व­मरिष्टं नाशयेद्ध्रुवम् । अस्य प्रसादात् पुरुषस्त्रिलोक­मपि साधयेत् । तस्मादेष मनुष्याणां सुलभो न हि भूतले । दृश्यते प्रायशः स्वर्गे कुशद्वीपे हिमालये १ । धूम्रवर्णं महासारं तीक्ष्णधारं खरस्वरम् । सर्वा­घातसहं सर्वनेत्रवर्णस्वराकरम् । खड्गं क्षत्त्रिय­जातिं तं जानीयात् खड्गकोविदः । अस्य क्षते भवेद्दाहस्तृषा दाहो ज्वरो भ्रमः । मृत्युश्च जायते शाणे वमेद्वह्निकणान् बहून् । संस्कारे चाप्यसंस्कारे नैर्मल्यं तस्य लक्ष्यते । शाणेऽप्यशाणे खरता मूर्द्ध्नि चात्यन्ततीक्ष्णता । रक्तस्पर्शनमात्रेण विशेदन्तरमन्तरम् । अयं खड्गवरः पूज्यो मनुष्यैरपि लभ्यते २ । नील­वर्णः कृष्णवर्णः संस्कारे निर्मलो भवेत् । शाणेन खरता चास्य खाततुल्यं निकृन्तति । वैश्यजातिरयंखड्गः क्षते त्वङ्मात्रदर्शनम् । नात्युत्कृष्टो नातिहीनः सर्वत्रै­वोपलभ्यते ३ । सजलाम्भोदसङ्काशः स्थूलधारो मृदु­स्वरः । संस्कारे चैव मलिनः शाणे चापि खरेतरः । शूद्रजातिरयं खड्गः क्षते नाल्पाऽपि वेदना । दूरा­देषोऽधमस्त्याज्यो यदीच्छेद्धितमात्मनः । प्रायशः सर्वलोकेषु ह्ययमेवोपदृश्यते ४ । द्वयोर्लक्षणमालोक्य जारजं खड्गमादिशेत् । त्रयाणां लक्षणेनैव त्रिजातिं खड्ग­मादिशेत् । चतुर्णां लक्षणेनैव जातिसङ्कर उच्यते</q> । अथ त्रिंशन्नेत्राणां लक्षणानि <q>चक्राकारं यदा नेत्रं खड्गस्याङ्गे प्रदृश्यते । तं चक्रनेत्रं जानीयात् भर्त्तुः सर्वार्थसाधनम् । अनेनैकेन खड्गेन कृत्स्नां साधयते महीम् १ । प्रफुल्लपद्मसङ्काशं नेत्रं पद्म­दलोपमम् । यदि वा दृश्यते खड्गे पद्मनेत्रं समादिशेत् । अयं खड्गवरो यत्र तत्रैव कमलालया २ । ऊर्द्ध्वा स्थूला यदा रेखा गदाकारा प्रतीयते । गदानेत्र­मिटं विद्धि सर्वशत्रुनिसूदनम् ३ । शङ्खाकारं यदा नेत्रं खड्गमध्येऽभिदृश्यते । शङ्खनेत्रमिदं सर्वदेवाना­मपि दुर्लभम् ४ । डमरुप्रतिमं नेत्रं यस्य भूमौ प्रतीयते । सर्व्वार्थसाधकं खड्गं तं विद्यात्विजयप्रदम् ५ । धनुः­स्वस्यपं यन्नेत्रं धनुर्नेत्रमुशन्ति तम् । तस्य स्पर्शनमात्रेण मन्दोऽपि प्रमुखायते । अयं निशीथे विजने खड्गो झनझनायते ६ । यन्नेत्रमङ्कुशाकारं तं विद्याद्गुणव­त्तरम् । खड्गमङ्कुशनेत्राख्यं भर्त्तुः सर्वार्थसाधकम् । अलक्ष्मीपापरक्षोघ्नं कृत्याग्रहनिवारणम् ७ । छत्रा­कारं यदा नेत्रं छत्रनेत्रं वदन्ति तम् । अस्य प्रभावात् क्षीणोऽपि सार्वभौमो भवेन्नृपः । दीनोऽपि च सुखी भूयात् सुखी भूयान्महेश्वरः । महेश्वरोऽपि सचिवः सचिवो मण्डलेश्वरः । मण्डलेशश्चक्रवर्त्ती भवेदत्र न संशयः ८ । पताकाकृति नेत्रञ्चेत् सर्वसम्पत्तिकारकम् । पताकानेत्रमाहुस्तं संग्रामविजयप्रदम् ९ । नेत्रं वीणाकृति यदा वीणानेत्रमुशन्ति तम् । निशीथे विजने खड्गो वीणावत् स्वनमावहेत् । अस्य प्रभावात् स्वर्वेश्या अपि वश्या भवन्ति हि १° । मत्स्याकृति यदा नेत्रं मत्स्यनेत्रमिमं विदुः । अस्य प्रभावात् क्षितिपः कृत्स्नां साधयते महीम् ११ । शिवलिङ्गसमं नेत्रं लिङ्गनेत्रमिमं विदुः । मर्त्तुः सर्वार्थसंसिद्ध्यै शत्रूणां नाशनाय च । वामपार्श्वे तु यात्रायां धर्त्तव्योऽयं तथा रणे १२ । ध्वजाकारं तु यन्नेत्रं ध्वजनेत्रं वदन्ति तम् । अस्य प्रभावात् भूपालः समग्रां लभते श्रियम् १३ । यस्यार्द्धचन्द्रप्रतिमं नेत्रं स त्वर्द्धचन्द्रदृक् । तस्य धार­णतो भूपोधरां कृत्स्नां लभते वै १४ । यन्नेत्रं कल­साकारं कलसाख्यं तमादिशेत् । तस्य प्रभावात् सकलां भूमिं भूपो लभेत वै १५ । शूलाकृति यदा नेत्रं शूलनेत्रं वदन्ति तम् । सर्वार्थसाधकः सर्वारिष्टाऽनिष्टप्रणा­शनः १६ । शार्दूलनेत्रं तं विद्यात् शार्दूलाकृति­नेत्रतः । शत्रुश्रेणीविनाशाय संग्रामे विजयाय च १७ । सिंहाकृति यदा नेत्रं सिंहनेत्रमिमं विदुः । अस्य प्रभावात् क्षीणीऽपि कृत्स्नां साधयते महीम् १८ । तत् सिंहासननेत्रं स्यात् नेत्रे सिंहासनोपमे । अस्य प्रभावात् क्षितिपः कृत्स्नां साधयते महीम् १९ । गजाकृति यदा नेत्रं गजनेत्रं वदन्ति तम् । अस्य प्रभावात् क्षिणोऽपि लभते राजसम्पदम् २° । नेत्रं हंसाकृति यदा हंसनेत्रं वदन्ति तम् । अस्य प्रभा­वात् भूपालो यशः प्राप्नीत्यनुत्तमम् २१ । मयूराकृतिके नेत्रे तन्नेत्रमिति निर्दिशेत् । अस्य प्रभावान् मनुजः सर्पदर्पान्निसूदयेत् २२ । जिह्वाकारं यदा नेत्रं जिह्वानेत्रं वदन्ति तम् । संग्रामखर्परेष्वेवं पिवे­द्वैरिशिरोरजः २३ । दन्ताकारं यदा नेत्रं दन्तनेत्रं वदन्ति तम् । अयं रिपुगणं मूर्द्ध्वि चर्वयत्यति भैरवम् २४ । खड्गाकारं यदा नेत्रं खड्गनेत्रं वदन्ति तम् । अस्य प्रभावान्मनुजस्त्रिलोकीं वशयेदपि २५ । मनुष्यपुत्रिकाकारं पुत्रिकानेत्रमुच्यते । अयं सशैलां सद्वीपां कृत्स्नां साधयते क्षितिम् । न चेयं पुत्रिका किन्तु जयलक्ष्मीरिह स्वयम् । तस्मान्नायं मनुष्याणा­मल्पभाग्येन लभ्यते २६ । चामराकृतिनेत्रत्वात्तन्नेत्र­मिति निर्दिशेत् । अस्य प्रभावात् जायन्ते चामरो­द्धृतसम्पदः <div class=\"h-2\"> </div><b>२७</b> । एकाऽनेकशिखे शैलनेत्रे तन्नेत्र­संज्ञकम् । अपि राष्ट्रभये युद्धे विषमे वैरिसङ्कटे । स्थिरी­करीति धरणीं धरणीं पर्वतो यथा <div class=\"h-2\"> </div><b>२८</b> । पुष्पमाला­समं नेत्रं पुष्पनेत्रं वदन्ति तम् । अस्य प्रभावात्तु­ष्यन्ति ग्रहाः सर्वाश्च देवताः <div class=\"h-2\"> </div><b>२९</b> । भुजङ्गमसमे नेत्रे सर्पनेत्रमिदं मतम् । अयं शत्रूगणं हन्ति यथा मर्त्त्यं भुजङ्गमः <div class=\"h-2\"> </div><b>३°</b> । सवर्णमसवर्णञ्च तत् सर्वं द्विविधं भवेत् । सवर्णं शान्तिसम्पत्त्यै रिपुनाशे तथा परम् । द्वयोरेकत्र पृष्ठे च तत् पुनः द्विविधं भवेत् । एकं लोके सुखं, नेत्रं ददाति द्विविधं द्वयोः । मूल­मध्याग्रसंस्थानात् तत् पुनस्त्रिविधं मतम् । अग्रे चाग्र्य­फलं ज्ञेयं मध्ये मध्यफलं मतम् । मूले फलं जघन्यं स्यात् प्राह नागार्जुनो मुनिः । एकं द्वे त्रीणि नेत्राणि नात्र संख्याव्यतिक्रमः । एकं धर्मं, स्वर्गकामौ द्वेः त्रीणि च त्रिवर्गकम् । तत् फलानि प्रयच्छन्ति प्राह नागार्जुनो मुनिः । द्विनेत्रमिति जानीयात् स्वसंज्ञां नेत्रयोर्द्वयोः । त्रिनेत्रञ्च त्रिभि­र्ज्ञेयं बहुनेत्रमतः परम् । यथोत्तरं गुणवहं खड्गमा­हुरनुत्तमम् । दिङ्मात्रमिति निर्दिष्टं नेत्राणां शुभदा­यिनाम् । तीव्राणां मङ्गलानाञ्च दर्शनञ्च शुभावहम् । यथा नेत्रस्य संस्थानं तथाऽरिष्टस्य लक्षयेत् । नेत्रेषु स्थाननियमो नारिष्टे स्थाननिर्णयः । प्रशस्ताङ्गोऽपि यः खड्गोऽरिष्टेनैकेन निन्दितः</q> । अथ त्रिंशदरि­ष्टानां लंक्षणानि <q>छिद्रवद्दृश्यते खड्गे स्वभावेन च लक्ष्यते । छिद्रारिष्टमिदं विद्धि भर्त्तुर्वीर्य्यबलापहम् १ । यदा काकपदाकारमरिष्टं दृश्यते क्वचित् । अयं काक पदारिष्टः सर्व्वाभीष्टविनाशनः २ । रेखाकारं यदा­रिष्टमूर्द्ध्वं वा तिर्य्यगेव वा । रेखारिष्टमिदं विद्धि भर्त्तुवीर्य्यबलापहम् ३ । भिन्नभ्रान्तिकरं पापं भिन्नारिष्टमिदं विदुः । भर्त्तुः कुलं यशो राष्ट्रं नाहत्वा त व्रजेत् स्वयम् ४ । यदा भेकशिरोरूपमरिष्टं दृश्यते क्वचित् । भेकारिष्टमिदं नाम्ना संग्रामे भयदायकम् ५ । अरिष्टे मुषिकाकारे मुषिकारिष्टमुच्यते । अयं खड्गा­धमः कुर्य्यात् पत्युः पातालसङ्गमम् ६ । विडलनयना­कारो विन्दुरेकोऽतिविस्तरः । विडालारिष्टमेतत् स्यात् भर्त्तुः सर्वार्थनाशनम् ७ । अरिष्टं शर्कराकारं यदा स्पर्शेन बुध्यते । शर्करारिष्टमेतत् स्याद्धनबुद्धि­विनाशनम् ८ । यदा नीलीरसाभासमरिष्टं दृश्यते क्वचित् । नील्यरिष्टमिदं ज्ञेयं यशोलक्ष्मीविनाश­नम् ९ । अरिष्टे मशकाकारे मशकारिष्टमुच्यते । भर्त्तुः कुलं यशो बुद्धिं धृतिं प्रीतिञ्च नाशयेत् १° । भृङ्गम प्रतिमो विन्दुरेकोऽनेकोऽथ वा यदा । भृङ्गमारिष्ट इत्येष धृतिस्मृतिविनाशनः ११ । सूचीरूपमरिष्टञ्चे­दूर्द्धं वा तिर्य्यगेव वा । सूच्यरिष्टमिदं नाम भर्त्तुः कुलविनाशनम् १२ । त्रयश्चेद्विन्दवो राजन्! पङ्क्तयो विषमेण वा । उपर्य्युपरि वाधोऽधस्त्रिविन्द्वाख्यमरि­ष्टकम् । तस्य स्पर्शनमात्रेण सचेलः स्नानमाचरेत् १३ । कालिकारिष्टमित्येतद्धि धीधृतिस्मृतिनाशनम् १४ । एकत्र यदि नह्येष प्रयत्नेनापि संवृतः । दारीनाममहारिष्टं सर्वाभीष्टविनाशनम् । अनेकगुणसम्पन्नः खड्गोलोकैर्न गृह्यते १५ । कपोतपक्षप्रतिममरिष्टञ्चेत्तदाह्वयम् । भर्त्तुः कुलं यशो विद्यां बलं बुद्धिञ्च नाशयेत् १६ । काकाकृति यदा रिष्टं काकारिष्टं तदोच्यते । अनेन भर्त्तुः संग्रामे भङ्ग एवोपजायते १७ । अरिष्टे खर्परा­कारे खर्परारिष्टमुच्यते । भर्तुर्यशो बलं वीर्य्यं बुद्धिं प्रीतिञ्च नाशयेत् १८ । यदान्यल्लोहशकलं लग्नं स्यादिव लक्ष्यते । शकलीति स वै खड्गः सर्वाभीष्टनिसू­दनः १९ । क्रीडीमुखसमाकारं यस्यारिष्टं प्रदृश्यते । क्रोड्यरिष्टमिदं नाम भर्त्तुः सर्वार्थनाशनम् २° । कुशपत्रसमाकारं यत्रारिष्टं तु लक्ष्यते । कुशपत्रा­रिष्टमिदं भर्त्तुर्दुःखाय कीर्त्तितम् २१ । यस्मिन्नि­म्नमिवाभाति मध्ये वा दृश्यते क्वचित् । जला­रिष्टमिदं नाम भर्त्तुः कुलधनापहम् २२ । एकैक­रेखा दीर्घाग्रा यदा पल्लविनी भवेत् । स्पर्शे नखे करे­णेदं करालारिष्टमुच्यते । अयं हि क्षितिपालानां दृष्टियोग्यो भवेन्न हि । दर्शनादेव नश्यन्ति यशोलक्ष्मी जयादयः २३ । अरिष्टे कङ्कपत्राभे कङ्कारिष्टं तदुच्यते । अस्य स्पर्शनमात्रेण नश्यत्यायुर्यशो बलम् २४ । खर्जूरवृक्षप्रतिमं यदाऽरिष्टन्तु लक्ष्यते । खर्जूरारिष्ट­मेतत् स्याद्भर्त्तुः कुलधनापहम् २५ । गोशृङ्गाभ­मरिष्टञ्चेत् शृङ्गारिष्टं तदोच्यते । अनेन भर्तुर्नश्यन्ति लक्ष्मीबलकुलादयः २६ । गोपुच्छाकृति चेत् स्वड्गे अरिष्टं संप्रवीक्ष्यते । पुच्छारिष्टमिदं नाम भर्तुः सर्वार्थनाशनम् २७ । खनित्राभमरिष्टञ्चेत् खनित्रा­रिष्टमुच्यते । शूराणामपि संग्रामे भङ्गमेतत् प्रय­च्छति २८ । अरिष्टे लाङ्गलाकारे लाङ्गलारिष्टमुच्यते । अयं पापात् पापतरः प्रेक्षणीयो न भूभुजा । अयमायुः श्रियं हन्ति विद्यां बलमशेषतः २९ । अरिष्टं वडिशा­कारं वडिशारिष्टमुच्यते । करोति कुटिलं सर्वं भर्त्तुः कुलनिकृन्तनम् ३° । इत्यरिष्टानि प्रोक्तानि नाना­तन्त्रात् प्रयत्नतः । विचार्य्येतानि मतिमान् खड्गं कोशे निधापयेत् । दिङ्मात्रमिदमुद्दिष्टमरिष्टानां हिता­त्मनाम् । अमङ्गलानां मन्दानां दर्शनञ्चाशुभावहम् । अरिष्टमेकमेव स्याद्द्विररिष्टं शुभावहम् । अन्योन्य­मशुभं हन्याद्विषस्य हि विषं यथा । एकमारभ्य सप्रान्तमरिष्टं प्राह नान्यथा । यथोत्तरं द्विगुणितं फलमाहुर्मनीषिणः । अरिष्टाध्यायः । अथ द्विवि­धभूमिः । “दिव्यभौमविभागेन सभूमिर्या द्विविधा मता । दिव्या दिवि समुद्भूता भौमा भूमिसमुद्भवा । तल्लक्षणमशेषेण लिख्यते तन्निबोधत । देवदान­वयोर्मध्ये खड्गसृष्टिरभूत् पुरा । ते खड्गाः पुण्यदेशेषु केषु केषु प्रतिष्ठिताः</q> । दिव्यलक्षणं यथा <q>ये खड्गाः स्थूलधारा भृशमतिलघवो निर्मलाङ्गाः सुनेत्रा येऽरिष्टान्यस्वरूपाः सुविमलतनवश्चाप्यसंस्कार­योगात् । दुर्भेद्या दुर्घटाश्च ध्वनिगुणगुरवो यत्क्षते दाहपाकौ ते दिव्याः कुर्वतेऽमी कुलधनविजयश्रोयशो बुद्धिमाशु</q> १ । अथ भौमलक्षणम् । वृहद्धारीते <q>पूर्वं महेशेन विषाणि यानि भुक्तानि तेषां पतितास्तु विन्दवः । पुरामृतं क्षीरसमुद्रमध्यादुत्पाद्य संगृह्य पपुः सुरेन्द्राः । तद्विन्दवो यत्र निपेतुरेष शुद्धायसा साकरतां जगाम । ये विषोत्था भृशं कालाः खराङ्गाः सम्भवन्ति हि । मूर्च्छादाहज्वरानाहशोकहिक्का वमीकराः । येऽमृतोत्थाः कंर्वुराङ्गा मन्दाङ्गाः सम्भवन्ति च । बलीपलितमालिन्यजराव्याधिविना­शनाः । यत्रैव पतितं यत्तु तत्तदाकरतां गताः</q> । तद्यथा <q>वाराणसीमगधसिंहलभूमिभागे नेपालभूमिषु तथाङ्ग­कलिङ्गदेशे । सौराष्ट्रिकेऽन्यतमधन्यमहीविभागे शुद्धायसां कृतिवराः प्रवदन्ति जन्म</q> । तथा । <q>वाराणसेयाः सुस्निग्धाः तीक्ष्णधाराः सदङ्गिनः । लघवः सुखसन्धेया ज्ञेयाश्चाभेद्य शालिनः । मागधाः कर्कशाः स्थूलधारा गूढतराङ्गिनः । गुरवो दुःखसन्धेयाः स्वड्गा ज्ञेया विचक्षणैः । नेपालदेशप्रभवा निरङ्गा निश्चलाश्च ये । ज्ञेयाः सदङ्गा मलिना लघवः स्थूलधारिणः । कालिङ्गा गुरवः स्वच्छा व्यक्ताङ्गास्तन्तुहेतवः । सौराष्ट्रा निर्मलाः स्निग्धाः सुव्यक्ताङ्गा भृशं खराः । सिंहलद्वीपजातानां चतुर्द्धा भेद उच्यते । केचित् सदङ्गा गुरवः कर्कशाः स्निग्धधारिणः । केचित् सदङ्गा लघवः सुस्निग्धा स्थूलधारिणः । एषां रूपेण मिश्रेण ज्ञेया हि द्विज­जातयः । सामान्यात् द्विगुणञ्चौड्रं कलिर्दशगुणस्ततः । कलेः शतगुणं भद्रं भद्राद्वज्रं सहस्रधा । वज्रात् षष्टि­गुणः पाण्डिर्निरविर्दशभिर्गुणैः । ततः कोटिसह­स्रेण ह्ययस्कान्तः प्रशस्यते । आसान्तु लौहजा­तीनां वज्रं खड्गाय युज्यते । ये खड्गास्तीक्ष्ण­धारा भृशमतिगुरवः षड्गुणाढ्याः सुभेद्याः केचित् साङ्गा निरङ्गाः कतिचन समला निर्मलाः केचिदेव । ते भौमाः कुर्वतेऽमी धनविजयबलं षड्गुणा निर्गुणा ये ते दुःखं शोकमुग्रं दधति बलकुलश्रीयशीनाशनास्ते</q> । अथाष्टधा ध्वनिः । <q>ध्वनिरष्टविधः प्रोक्तो यः पूर्वं सूत्रसंग्रहे । तेषामपि लिखाम्यत्र सगुणं लक्षणाष्टकम्</q> । तद्यथा । <q>पूर्वे चत्वारः शुभदाः परे निन्दास्पदास्तथा । विचार्य्य खड्गमानञ्च कर्त्तव्यं खड्गकोविदैः । धीरस्तार इति ख्यातो द्विविधः खड्गकोविदैः । घोरः स्यात् सुखसम्पत्त्यै तार उच्चाटने मतः । यत्र हंसरवस्येव खड्गे नखहते ध्वनिः । हंसध्वनिरयं खड्गः सकलार्थप्रसाधनः १ । कांस्यशब्द इवा­भाति यस्मिन् खड्गे हते ध्वनिः । कांस्य­ध्वनिरयं खड्गः प्राह नागार्जुनो मुनिः २ । मेघशब्द इवालक्ष्यो यत्र खड्गे हते ध्वनिः । अभ्र­ध्वनिरयं खड्गो भर्त्तुः सौभाग्यदायकः । ढक्का शब्द इवाभाति यस्मिन् खड्गे हते ध्वनिः । ढक्का ध्वनिरयं खड्गः सर्वशत्रुनिसूदनः ४ । काकस्वर इवाभाति यस्मिन् खड्गे हते ध्वनिः । काकस्वरोऽयं खड्गः स्यात् श्रीयशःकुलनाशनः ५ । तन्त्रीस्वरसमो यस्मिन् भवेत् खड्गे हते ध्वनिः । तन्त्रीध्वनिरयं खड्गः कुलश्रीधननाशनः ६ । खरस्येव ध्वनिर्यत खरध्वनिरयं मतः । श्रीयशोज्ञानविज्ञानजयतेजो विनाशनः ७ । प्रस्तरस्येव यस्येह हतस्य ध्वनिरुद्भवेत् । प्रस्तरध्वनिनामायं स निन्द्यः खड्गलक्षणे ८ । गभीरतार­ध्वनिता खड्गस्याशुभलक्षणम् । उत्तानमन्द्रध्वनिता खड्गस्य शुभलक्षणम् । अप्यङ्गनेत्रहीनोऽपि खड्गः सुध्वनिरुत्तमः । अन्धः कुरूपो मनुजो यथा भुवि सुगा­यनः । सर्वलक्षणसम्पन्नः खड्गो यो ध्वनिवर्जितः । स निन्द्यः सुन्दराङ्गोऽपि यथा वाक्यविवर्जितः । नखेन वाऽथ दन्तेन तथा लौहशलाकया । लोष्टेन शर्कराभिर्वा ध्वनिविज्ञानमुच्यते</q> । अथ द्विविधमानम् । <q>यन्मानं द्विविधं प्रोक्तं तस्य लक्षणमुच्यते । उत्तमाधमभेदेन भेदो हि द्विविधो मतः । उत्तमं यद्विशालं स्याल्लघुमानं प्रकीर्त्तितम् १ । अधमं तच्च यत् खर्वं गुरुमानं प्रकी­र्त्तितम् २ । तत् पुनस्त्रिविधं प्रोक्तमादिमध्यान्त­भेदतः । यो मुष्टिविंशतिसमायततीव्रधारो भर्त्तु­र्भवेत् प्रसरतोऽपि षडङ्गुलीभिः । मानेन चाष्टपलिकः स हि खड्गमध्येनातिप्रकृष्टमतिकष्टफलं ददाति । यो द्वादशाष्टनवमुष्टिभिरायतः स्यात् मन्दो भवेत् प्रसर­तोऽपि चतुर्थभागः । तावत् पलैः परिमितस्तु ततोऽ­धिको वा खड्गाधमो धनयशःकुलनाशनाय</q> । नागा­र्जुनोऽपि <q>यावत्यो मुष्टयो दैर्घ्ये तदर्द्धाङ्गुलयो यदा । प्रसरे तच्चतुर्थांशमिति वै मानमुत्तमम् । यावत्यो मुष्टयो दैर्घ्ये प्रसरे तत्त्रिभागिकः । पलैस्तदर्द्धैस्तुलितः स खड्गो मध्य उच्यते । यावत्यो मुष्टयो दैर्घ्ये तुर्य्यांशः प्रसरे तु तत् । अधमः कोर्त्तितः खड्गस्तत्समोवाधिकः पलैः । भौमानामिदमुद्दिष्टं दिव्यास्तु लघवो मताः</q> । भोजस्तु <q>दीर्घता लघुता चैव खड्गविस्तीर्णता तथा । दुर्भेद्यता सुघटता खड्गानां गुणसंग्रहः । खर्वता गुरुता चैव मन्दता तनुता तथा । सुभेद्यता दुर्घटता खड्गानां दोषसंग्रहः । इति निखिलमुदारमुक्तमत्र बहुतन्त्रेषु निकृष्य खड्गयष्टेः । नृपतिरिति विचिन्त्ययो विधत्ते स चिरतरां श्रियमुच्छ्रितां लभेत</q> युक्तिकल्पतरुः ।</span></li>"
        }
    ],
    "AM_SHS": [
        {
            "word": "तरवारि",
            "content": "<li class=\"dict-entry mw-entry\"><span lang=\"sa\">तरवारि</span>  <div n=\"1\">m. (<span lang=\"sa\">-रिः</span>) A sword, a scymitar.</div><div n=\"E\"> E. <span lang=\"sa\">तर</span> passing, <span lang=\"sa\">वॄ</span> to effect, <span lang=\"sa\">इन्</span> <lb />affix; making its pass through the enemy, &amp;c. also <span lang=\"sa\">तरवारिक</span> </div><div n=\"1\">m. (<span lang=\"sa\">कः</span>)</div></li>"
        }
    ],
    "AM_MW72": [
        {
            "word": "तरवारि",
            "content": "<li class=\"dict-entry mw-entry\"><span lang=\"sa\">तर—वारि</span>   <span class=\"lex\">m.</span> (<cite>L.</cite>; for <span lang=\"sa\">तल-व्°</span>?) a one-edged sword, <cite>Hcar. vi</cite>; <cite>Kalyāṇam.</cite>; <cite>Pañcad. ii, 77</cite></li> <li class=\"dict-entry mw-entry\">  <abbr>cf.</abbr> <span lang=\"sa\">तल-वारण</span>.</li>"
        }
    ],
    "AM_APHI": [
        {
            "word": "तरवारि",
            "content": ""
        }
    ],
    "AM_SHKB": [
        {
            "word": "तरवारि",
            "content": "<span lang=\"sa\">तरवारि<div class=\"h-2\"> </div><div class=\"h-2\"> </div><b>पदविभागः - </b>पुल्लिङ्गः<div class=\"h-2\"> </div><b>कन्नडार्थः - </b>ಖಡ್ಗ /ಕತ್ತಿ<div class=\"h-2\"> </div><b>व्युत्पत्तिः - </b>तरं शत्रूणां गतिं वारयति<div class=\"h-2\"> </div><b>विस्तारः - </b>\"ऋषिः खड्गस्तरवारिः\"-त्रिकाण्ड० ।<div class=\"h-2\"> </div><div class=\"h-2\"> </div></span>"
        }
    ]
}