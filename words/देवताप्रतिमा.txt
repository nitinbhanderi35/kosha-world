{
    "word": "देवताप्रतिमा",
    "LRV": [
        {
            "word": "देवताप्रतिमा",
            "eid": "17553",
            "pagenum": 343,
            "content": "devatA-pratimA¦ <i>f.</i> the image of a god, an idol."
        }
    ],
    "MW": [
        {
            "word": "देवताप्रतिमा",
            "eid": "96356",
            "pagenum": "495,3",
            "content": "देवता—प्रतिमा ¦ <lex>f.</lex> ‘god-image’, an idol, <ls>MBh. vi, 60.</ls><info lex='f'/>"
        }
    ],
    "PW": [
        {
            "word": "देवताप्रतिमा",
            "eid": "52254",
            "pagenum": 3,
            "content": "देवताप्रतिमा¦ <lex>f.</lex> <i>Götterbild</i>."
        }
    ],
    "PWG": [
        {
            "word": "देवताप्रतिमा",
            "eid": "34464",
            "pagenum": 3,
            "content": "देवताप्रतिमा¦ (1. दे° + प्र°) <lex>f.</lex> <i>Götterbild</i>: °माश्चैव कम्पन्ति च हसन्ति च । वमन्ति रुधिरं चास्यैश्च स्विद्यन्ति प्रपतन्ति च ॥ <ls>MBH. 6, 60</ls>; vgl. <ls n='MBH. 6,'>5208</ls> und <ls>ADBH. BR.</ls> in <ls>Ind. St. 1, 41, 8.</ls>"
        }
    ],
    "VCP": [
        {
            "word": "देवताप्रतिमा",
            "eid": "25871",
            "pagenum": "3685,a",
            "content": "देवताप्रतिमा¦ स्त्री ६ त० । देवतानां प्रतिमूर्त्तौ तदङ्गमानभेदादिकं सामान्यविशेषतः वृ० स०५८ अ० उक्तं यथा “देवागारद्वारस्याष्टांशोनस्य यस्तृतीयोऽंशः । तत्पिण्डिका प्रमाणं प्रतिमा तद्द्विगुणपरिमाणा । स्वैरङ्गलप्रमाणैर्द्वादशविस्तीर्णमायतं च मुखम् । नग्नजिता तु चतुर्दश दैर्घ्येण द्राविडं कथितम् । नासाललाटचिबुकग्रीवाश्चतुरङ्गुलास्तथा कर्णौ । द्वे अङ्गुले च हनुके चिबुकं द्व्यङ्गुलं विस्तृतम् । अष्टाङ्गुलं ललाटं विस्ताराद् द्व्यङ्गुलात्परे शङ्खौ । चतुरङ्गुलौ तु शङ्खौ कर्णौ तु द्व्यङ्गुलं पृथुलौ । कर्णोपान्तः कार्योऽर्द्धपञ्चमे भ्रूसमेन सूत्रेण । कर्णस्रोतः सुकुमारकं च नयनप्रबन्धसमम् । चतुरङ्गुलं वसिष्ठः कथयति नेत्रान्तकर्णयोर्विवरम् । अधरोऽङ्गुलप्रमाणस्तस्यार्धेनोत्तरोष्ठश्च । अर्धाङ्गुला तु गोच्छा वक्त्रं चतुरङ्गुलायतं कार्यम् । विपुलं तु सार्द्धमङ्गुलं मध्यात्तत्त्र्यङ्गुलं व्यात्तम् । द्व्यङ्गुलतुल्यौ नासापुटौ च नासा पुटाग्रतो ज्ञेया । स्याद् द्व्यङ्गुलमुच्छ्रायश्चतुरङ्गुलमन्तरं चाक्ष्णोः । द्व्यङ्गुलमितोऽक्षिकोशो द्वे नेत्रे तत्त्रिभागिका तारा । दृक् तारापञ्चांशोनेत्रविकाशोऽङ्गुलं भवति । पर्य्यन्तात्पर्यन्तं दश भ्रुवोऽर्द्धाङ्गुलं भ्रुवोर्लेखा । भ्रूमध्यं द्व्यङ्गुलकं भ्रूर्दैर्घ्येणाङ्गुलचतुष्कम् । कार्या तु केशरेखा भ्रूबन्धसमाङ्गुलार्द्धविस्तीर्णा । नेत्रान्ते करवीरकमुपन्यसेदङ्गुलप्रमितम् । द्वात्रिंशत्परिणाहाच्चतुर्दशायामतोऽङ्गुलानि शिरः । द्वादश तु चित्रकर्मणि दृश्यन्ते विंशतिरदृश्याः । आस्यं सकेशनिचयं षोडश दैर्घ्येण नग्नजित्प्रोक्तम् । ग्रीवा दशविस्तीर्णा परिणाहाद्विंशतिः सैका । कण्ठाद्द्वादश हृदयं हृदयान्नाभिश्च तत्प्रमाणेन । नाभीमध्यान्मेढ्रान्तरं च तत्तुल्यमेवोक्तम् । उरू चाङ्गुलमानैश्चतुर्युता विंशतिस्तथा जङ्घे । जानुकपिच्छे चतुरङ्गुले च पादौ च तत्तुल्यौ । द्वादशदीर्घौ षट् पृथुतया च पादौ त्रिकायताङ्गुष्ठौ । पञ्चाङ्गुलपरिणाहौ प्रदेशिनी त्र्यङ्गुलं दीर्घा । अष्टांशाष्टांशोनाः शेषाङ्गुलयः क्रमेण कर्तव्याः । स चतुर्थभागमङ्गुलमुत्सेघोऽङ्गुष्ठकस्योक्तः । अङ्गुलस्य नखः कथितश्चतुर्थभागोनमङ्गुलं तज्ज्ञैः । शेषनखानामर्द्धाङ्गुलं क्रमात् किञ्चिदूनं वा । जङ्घाग्रे परिणाहश्चतुर्दशोक्तस्तु विस्तरः पञ्च । मध्ये तु सप्त विपुला परिणाहात्त्रिगुणिताः सप्त । अष्टौ तु जानुमध्ये वैपुल्यं त्र्यष्टकं तु परिणाहः । विपुलौ चतुर्दशोरू मध्ये द्विगुणश्च तत्परिधिः । कटिरष्टादशविपुला चत्वारिंशच्चतुर्युता परिधौ । अङ्गुलमेकं नामिर्वेधेन तथा प्रमाणेन । चत्वारिंशद् द्वियुता नामी मध्येन मध्यपरिणाहः । स्तनयोः षोडश चान्तरमूर्द्ध्वं कक्षे षडङ्गलिके । कार्यावष्टावंसौ द्वादश बाहू तथा प्रबाहू च । बाहूषड्विस्तीर्णौ प्रतिबाहू त्वङ्गुलचतुष्कम् । षोडश बाहू मूले परिणाहाद्द्वादशाग्रहस्ते च । विस्तारेण करतलं षडङ्गुलं सप्त दैर्घ्येण । पञ्चाङ्गुलानि मध्या प्रदेशिनी मध्यपर्वदलहीना । अनया तुल्या चानामिका कनिष्ठा तु पर्वोना । पर्वद्वयमङ्गुष्ठः शेषाङ्गुलयस्त्रिभिस्त्रिभिः कार्याः । नखपरिमाणं कार्यं सर्वासां पर्वणोऽर्धेन । देशानुरूपभूषणवेषालङ्कारमूर्तिभिः कार्या । प्रतिमा लक्षणयुक्ता सन्निहिता वृद्धिदा भवति । दथरथतनयो रामोबलिश्च वैरोचनिः शतं विंशम् । द्वादशहान्या शेषाः प्रवरसमन्यूनपरिमाणाः । कार्योऽष्टभुजी भगवांश्चतुर्भुजो द्विभुज एव वा विष्णुः । श्रीवत्साङ्कितवक्षाः कौस्तुभमणिभूषितोरस्कः । अतसीकुसुमश्यामः पीताम्बरनिवसनः प्रसन्नमुखः । कुण्डलकिरीटधारी पीनगलोरःस्थलांसभुजः । खड्गगदाशरपाणिर्दक्षिणतः शान्तिदचतुर्थकरः । वामकरेषु च कार्मुकखेटकचक्राणि शङ्खश्च । अथ च चतुर्भुजमिच्छति शान्तिद एको गदाधरश्चान्यः । दक्षिणपार्श्वे ह्येवं वामे शङ्खश्च चक्रञ्च । द्विभुजस्य तु शान्तिकरो दक्षिणहस्तोऽपरश्च शङ्खधरः । एवं विष्णोः प्रतिमा कर्तव्या भूतिमिच्छद्भिः । बलदेवो हलपाणिर्मदविभ्रमलोचनश्च कर्तव्यः । बिभ्रत् कुण्डलमेकं शङ्खेन्दुमृणालगौरवपुः । एकोनांशा कार्या देवी बलदेवकृष्णयोर्मध्ये । कटिसंस्थितवामकरा सरोजमितरेण चोद्वहती । कार्या चतुर्भुजा सा वामकराभ्यां सपुस्तकं कमलम् । द्वाभ्यां दक्षिणपार्श्वे वरमर्थिष्वक्षसूत्रं च । वामेष्वष्टभुजायाः कमण्डलुश्चापमम्बुजं शास्त्रम् । वरशरदर्पणयुक्ताः सव्यभुजाः साक्षसूत्राश्च । शाम्बश्च गदाहस्तः प्रद्युम्नश्चापभृत् सुरूपश्च । अनयोः स्त्रियौ च कार्ये स्वेटकनिस्त्रिंशधारिण्यौ । ब्रह्मा कमण्डलुकरश्चतुर्मुखः पङ्कजासनस्थश्च । स्कन्दः कुमाररूपः शक्तिधरो बर्हिकेतुश्च । शुक्लश्चतुर्विषाणो द्विपो महेन्द्रस्य वज्रपाणित्वञ्च । तिर्यग्ललाटसंस्थं तृतीयमपि लोचनं चिह्नम् । शम्भोः शिरसीन्दुकला वृषध्वजोऽक्षि च तृतीयमप्यूर्द्ध्वम् । शूलं धनुः पिनाकं वामार्द्धे वा गिरिसुतार्धम् । पद्माङ्कितकरचरणः प्रसन्नमूर्तिः सुनीचकेशश्च । पद्मासनोपविष्टः पितेव जगतो भवेद्बुद्धः । आजानुसम्बबाहुः श्रीवत्साङ्कः प्रशान्तमूर्तिश्च । दिग्वासास्तरुणो रूपवांश्च कार्योऽर्हतां देवः । नासाललाटजङ्घोरुगण्डवक्षांसि चोन्नतानि रवेः । कुर्यादुदीच्यवेषं गूढं पादादुरो यावत् । बिभ्राणः स्वकररुहे पाणिभ्यां पङ्कजे मुकुटधारी । कुण्डलभूषितवदनः प्रलम्बहारो वियद्गवृतः । कमलोदरद्युतिमुखः कञ्चुकगुप्तः स्मितप्रसन्नमुखः । रत्नोज्ज्वलप्रभामण्डलश्च कर्तुः शुभकरोऽर्कः । सौम्या तु हस्तमात्रा वसुदा हस्तद्वयोच्छ्रिता प्रतिमा । क्षेमसुभिक्षाय भवेत् त्रिचतुर्हस्तप्रमाणायाम् । नृपमयमत्यङ्गायां हीनाङ्गायामकल्यता कर्तुः । शातोदर्यां क्षुद्भयम् अर्थविनाशः कृशायां च । मरणं तु सक्षतायां शस्त्रनिपातेन निर्दिशेत्कर्तुः । वामावनता पत्नीं दक्षिणविनता हिनस्त्यायुः । अन्धत्वमूर्द्ध्वदृष्ट्या करोति चिन्तामधीमुखी दृष्टिः । सर्वप्रतिमास्वेवं शुभाशुभं भास्करोक्तसमम् । लिङ्गस्य वृत्तपरिधिं दैर्घ्येणासूत्र्य तत् त्रिघा विभजेत् । मूले तच्चतुरस्रं मध्ये त्वष्टास्रि वृत्तमतः । चतुरस्रमवनिखाते मध्यं कार्यं तु पिण्डिकाश्वभ्रे । दृश्योच्छ्रायेण समा समन्ततः पिण्डिका श्वम्रात् । कृशदीर्घं देशघ्नं पार्श्वविहीनं पुरस्य नाशाय । यस्य क्षतं भवेन्मस्तके विनाशाय तल्लिङ्गम् । मातृगणः कर्तव्यः स्वनामदेवानुरूपकृतचिह्नः । रेवन्तोऽश्वारूढो मृगयाक्रीडादिपरिवारः । दण्डी यमो महिषगो हंसारूढश्च पाशभृद्वरुणः । नरवाहनः कुवेरो वामः किरीटी वृहत्कुक्षिः । प्रमथाधिपो गजमुखः प्रलम्बजठरः कुठार धारी स्यात् । एकविषाणो विभ्रन्मूलककन्दं सुनीलदलकन्दम्” । <HI>देवभेदेन मूर्त्तिभेदलक्षणानि अग्निपु० १०४ अ० उक्तानि तत्राङ्गभेदमनानि यथा “भगवानुवाच । वासुदेवादिप्रतिमालक्षणं प्रवदामि ते । प्रासादस्योत्तरे पूर्वमुखीं वा चोत्तराननाम् । संस्थाप्य पूज्य च बलिं दत्त्वाथो मध्यसूत्रकम् । शिलां शिल्पी तु नबधा विभज्य नवमेऽंशके । सूर्यभक्तैः शिलायां तु भागं स्वाङ्गुलमुच्यते । द्व्यङ्गुलं गोलकं नाम्ना कालनेत्रं तदुच्यते । भागमेकं त्रिधा भक्त्वा पार्ष्णिभागं प्रकल्पयेत् । भागमेकं तथा जानौ ग्रीवायां भागमेव च । मुकुटं तालमात्रं स्यात्तालमात्रं तथा मुखम् । तालेनैकेन कण्ठन्तु तालेन हृदयं तथा । नाभिमेढ्रान्तरन्तालं द्वितालावूरुकौ तथा । तालद्वयेन जङ्घा स्यात् सूत्राणि शृणु साम्प्रतम् । कार्य्यं सूत्रद्वयं पादे जङ्गामध्ये तथापरम् । जानौ सूत्रद्वयं कार्य्यमूरुमध्ये तथापरम् । मेढ्रे तथापरं कार्य्यं कट्यां सूत्रन्तथापरम् । मेखला बन्धसिद्ध्यर्थं नाभ्यां चैवापरन्तथा । हृदये च तथा कार्य्यं कण्ठे सूत्रद्वयं तथा । ललाटे चापरं कार्य्यं मस्तके च तथापरम् । मुकुटोपरि कर्त्तव्यं सूत्रमेकं विचक्षणैः । सूत्राण्यूर्द्ध्वं प्रदेयानि सप्तैब कमलीद्भव! । कक्षात्रिकान्तरेणैव षट् सूत्राणि प्रदापयेत् । मध्यसूत्रं तु सन्त्यज्य सूत्राण्येव निवेशयेत् । ललाटं नासिका वक्त्रं कर्त्तव्यञ्चतुरङ्गुलम् । ग्रीवाकर्णौ तु कर्त्तव्यौ आयामाच्चतुरङ्गुलौ । द्व्यङ्गुले हनुके कार्य्ये विस्ताराच्चिवुकन्तथा । अष्टाङ्गुलं ललाटन्तु विस्तारेण प्रकीर्त्तितम् । परेण द्व्यङ्गुलौ शङ्खौ कर्त्तव्यावलकान्वितौ । चतुरङ्गुलभाख्यातमन्तरं कर्णनेत्रयोः । द्व्यङ्गुलौ पृथुकौ कर्णौ कर्णापाङ्गार्द्धपञ्चमे । भ्रूसमेन तु सूत्रेण कर्णस्रोतः प्रकीर्त्तितम् । विद्धं षडङ्गुलं कर्णमविद्धञ्चतुरङ्गुलम् । चिवुकेन समं विद्धमविद्धं वा षडङ्गुलम् । गन्धपात्रं तथाबर्त्तं शष्कुलीं कल्पयेत्तथा । द्व्यङ्गुलेनाधरः कार्यस्तस्यार्द्ध्वेनोत्तराधरः । अर्द्धाङ्गुलं तथा नेत्रं वक्त्रन्तु चतुरङ्गुलम् । आयामेन तु वैपुल्यात् सार्द्धमङ्गुलमुच्यते । अव्यात्तमेवं स्याद्वक्तं व्यात्तं त्वङ्गुलमुच्यते । नासावंशसमुच्छ्रायं मूले त्वेकाङ्गुलं मतम् । उच्छ्रायो द्व्यङ्गुलं चाग्रे करवीरोपमा स्मृता । अन्तरं चक्षुषोः कार्यं चतुरङ्गुलमानतः । द्व्यङ्गुलं चाक्षिकोणं च द्व्यङ्गुलं चान्तरं तयोः । तारा नेत्रत्रिभागेण दृक् तारापञ्चमांशिका । त्र्यङ्गुलं नेत्रविस्तारं द्रोणी चार्द्धाङ्गुला मता । तत्प्रमाणा भ्रुवोर्लेखा भ्रुवौ चैव समे मते । भ्रूमध्यं द्व्यङ्गुलं कार्यं भ्रूदैर्घ्यं चतुरङ्गलम् । षट्त्रिंशदङ्गुलायामम्मस्तकस्य तु वेष्टनम् । मूर्त्तीनां केशवादीनां द्वात्रिंशद्वेष्टनं भवेत् । पञ्चनेत्रा त्वधोग्रीवा विस्ताराद्वेष्टनं पुनः । त्रिगुणं तु भवेदूर्द्ध्वंविस्तृताष्टाङ्गुलं पुनः । ग्रीवात्रिगुणमायामं ग्रीवाबाह्वन्तरं भवेत् । स्कन्घावष्टाङ्गुलौ कार्यौ त्रिकलावंसकौ शुभौ । सप्तनेत्रौ स्मृतौ बाहू प्रबाहू षोडशाङ्गुलौ । त्रिकलौ विस्तृतौ बाहू प्रबाहू चापि तत्समौ । बाहुदण्डोर्द्ध्वतो ज्ञेयः परिणाहः कला नव । सप्तदशाङ्गुलो मध्ये कूर्परीर्द्धे च षोडश । कूर्परस्य भवेन्नाहः त्रिगुणः कमलोद्भव! । नाहः प्रबाहुमध्ये तु षोडशाङ्गुल उच्यते । अग्रहस्ते परीणाहो द्वादशाङ्गुल उच्यते । विस्तारेण करतलं कीर्त्तितं तु षडङ्गुलम् । दैर्घ्यं सप्ताङ्गुलं कार्यं मध्या पञ्चाङ्गुला मता । तर्जन्यनामिका चैव तस्मादर्द्धाङ्गुलं विना । कनिष्ठाङ्गुष्ठकौ कार्यौ चतुरङ्गुलसम्मितौ । द्विपर्वाङ्गुष्ठकः कार्यः शेषाङ्गुल्यस्त्रिपर्विकाः । सर्वासां पर्वणोऽर्द्धेन नखमानं विधीयते । वक्षसो यत् प्रमाणन्तु जठरं तत्प्रमाणतः । अङ्गुलैकं भवेन्नाभी वेधेन च प्रमाणतः । ततो मेत्रान्तरं कार्यं तालमात्रं प्रमाणतः । नाभिमध्ये परीणाहो द्विचत्वारिशदङ्गुलैः । अन्तरं स्तनयोः कार्य्यं तालमात्रं प्रमाणतः । चिवुकौ यवमानौ तु मङ्गलं द्विपदं भवेत् । चतुःषष्ट्यङ्गुलं कार्यं वेष्टनं वक्षसः स्फुटम् । चतुर्मुखञ्च तदधीवेष्टनं परिकीर्त्तितम् । परिणाहस्तथा कट्यां चतुःपञ्चाशदङ्गुलैः । विस्तारश्चीरुमूले तु प्रोच्यते द्वादशाङ्गुलः । तस्मादभ्यधिकं मध्ये ततो निम्नतरं क्रमात् । विस्तृताष्टाङ्गुलं जानुत्रिगुणा परिणाहतः । जङ्घामध्ये तु विस्तारः सप्ताङ्गुल उदाहृतः । त्रिगुणः परिधिश्चास्य जङ्घाग्रं पञ्चविस्तरम् । त्रिगुणः परिधिश्चास्य पादौ तालप्रमाणकौ । आयामादुत्थितौ पादौ चतुरङ्गुलमेव च । गुल्फात् पूर्वं तु कर्त्तव्यं प्रमाणाच्चतुरङ्गुलम् । त्रिकलं विस्तृतौ पादौ त्र्यङ्गुलो गुह्यकः स्मृतः । पञ्चाङ्गु लस्तु नाहोऽस्य दीर्घा तद्वत् प्रदेशिनी । अष्टमाष्टांशतोन्यूनाः शेषाङ्गुल्यः क्रमेण तु । सपादाङ्गुलमुत्सेधमङ्गुष्ठस्य प्रकीर्त्तितम् । यबोनमङ्गुलं कार्यमङ्गुष्ठस्य नखं तथा । अर्द्धाङ्गुलं तथान्यासां क्रमान् न्यूनं तु कारयेत् । त्र्यङ्गुलौ वृषणौ कार्यौ मेढ्रं तु चतुरङ्गुलम् । परिणाहोऽत्र कोषाग्रं कर्तव्यञ्चतुरङ्गुलम् । षडङ्गुलपरीणाहौ वृषणौ परिकीर्त्तितौ । प्रतिमा भूषणाढ्या स्यादेतदुद्देशलक्षणम् । अनयैव दिशा कार्यं लोके दृष्ट्वा तु लक्षणम्” । <HI>वासुदेवस्य “दक्षिणे तु करे चक्रमधस्तात् पद्ममेव च । वामे शङ्खं गदाधस्ताद्वासुदेवस्य लक्षणम् । श्रीपुष्टी चापि कर्त्तव्ये पद्मवीणाकरान्विते । ऊरुमात्रोच्छितायामे मालाविद्याधरौ तथा । प्रभामण्डलसंस्थौ तौ प्रभा हस्त्यादिभूषणौ । पद्माभं पादपीठन्तु प्रतिमास्ववमाचरेत्” । मत्स्यादिलक्षणानि तत्र ४९ अ० उक्तानि यथा <HI>भगवानुवाच “दशावतारं मत्स्यादिलक्षणं प्रबदामि ते । मत्स्याकारस्तु मत्स्यः स्यात् कूर्मः कूर्म्माकृतिर्भवेत् । नराङ्गो वाथ कर्त्तव्यो भूथराहो गदादिभृत् । दक्षिणे वामके शङ्खं लक्ष्मीर्वा पद्ममेव वा । श्रीर्वामकूर्प्परस्था तु क्ष्नानन्तौ चरणानुगौ । वराहस्थापनादूज्यं भवाब्धितरणं भवेत् । नरसिंहो विवृत्तास्यो वामोरुक्षतदानवः । तद्वक्षोदारयन्माली स्फुरच्चक्रगदाधरः । छत्री दण्डी वामनः स्यादथ वा स्याच्चतुर्भुजः । रामश्चापेषुहस्तः स्यात् खड्गी परशुनान्वितः । रामश्चापी शरी खड्गी शङ्खी वा द्विभुजः स्मृतः । गदालाङ्गलधारी च रामो वाथ चतुर्भुजः । वामीर्द्ध्वे लाङ्गलं दद्यादधः शङ्खं सुशोभनम् । मुषलं दक्षिणोर्द्ध्वे तु चक्रञ्चाधः सुशोभनम् । शान्तात्मा लम्बकर्णश्च गौराङ्गश्चाम्बरावृतः । ऊर्द्ध्वपद्मस्थितो बुद्धो वरदाभयदायकः । धनुस्तूणान्वितः कल्की म्लेच्छोत्सादकरो द्विजः । अथवाश्वस्थितः खङ्गी शङ्खचक्रशरान्वितः” । “लक्षणं वासुदेवादिनवकस्य वदामि ते । दक्षिणोर्द्ध्वे गदा वामे वामोर्द्ध्वे चक्रमुत्तमम् । ब्रह्मेशो पार्श्वगौ नित्यं वासुदेवोऽस्ति पूर्ववत् । शङ्खी स वरदो वाथ द्विभुजो वा चतुर्भुजः । लाङ्गली मुषली रामो गदापद्मधरः स्मृतः । प्रद्युम्नो दक्षिणे वज्रं शङ्खं भागे धनुः करे । गदानाभ्यावृतः प्रीत्या प्रद्युम्नो वा धनुःशरी । चतुर्भुजोऽनिरुद्धः स्यात्तथा नारायणो विभुः । चतुर्मुखश्चतुर्बाहुर्वृहज्जठरमण्डलः । लम्बकूर्च्चोजटायुक्तो ब्रह्मा हंसाग्रवाहनः । दक्षिणे चाक्षसूत्रञ्च स्रुवं वामे तु कुण्डिकाम् । आज्यस्थाली सरस्वती सावित्री वामदक्षिणे । विष्णुरष्टभुजस्तार्क्ष्ये करे खड्गस्तु दक्षिणे । गदा शरश्च वरदो वामे कार्मुकखेटके । चक्रशङ्खौ चतुर्बाहुर्न्नरसिंहश्चतुर्भुजः । शङ्खचक्रधरो वापि विदारितमहासुरः । चतुर्वाहुर्वराहस्तु शेषः पाणितले धृतः । धारयन् बाहुना पृथ्वीं वामेन कमलाधरः । पादलग्ना धरा कार्य्या पदा लक्ष्मीर्व्यवस्थिता । त्रैलोक्यमोहनस्तार्क्ष्येअष्टबाहुस्तु दक्षिणे । चक्रं खड्गं च मुषलं अङ्कुशं वामके करे । शङ्कशार्ङ्गगदापाशा पद्मवीणासमन्विते । लक्ष्मीः सरस्वती कार्य्ये विश्वरूपोऽघ दक्षिणे । मुद्गरं च तथा पाशं शक्तिशूलं शरं करे । वामे शङ्खञ्च शार्ङ्गञ्च गदां पाशं च तोमरम् । लाङ्गलं परशुं दण्डं छुरिकां चर्मक्षेपणम् । विंशद्वाहुश्चतुर्वक्त्रो दक्षिणस्थोऽथ वामके । त्रिनेत्रो वामपार्श्वेन शयितो जलशाय्यपि । श्रिया धृतैकचरणो विमलाद्याभिरीडितः । नाभिपद्मचतुर्वक्त्रो हरिशङ्करको हरिः । शूलर्ष्टिधारी दक्षे च गदाचक्रधरः पदे । रुद्रकेशवलक्ष्माङ्गो गौरीलक्ष्मीसमन्वितः । शङ्खचक्रगदावेदपाणिश्चाश्वशिरा हरिः । वामपादधृतः शेषो दक्षिणः कूर्मपृष्ठगः । दत्तात्रेयो द्विबाहुः स्याद्वामोत्सङ्गे श्रिया सह । विश्वक्सेनश्चक्रगदी हली शङ्खी हरेर्गणः” । <HI>देवीप्रतिमालक्षणानि तत्रैव ५० अ० उक्तानि यथा <HI>“भगवानुवाच चण्डी विंशतिबाहुः स्यद्बिभ्रती दक्षिणैः करैः । शूलासिशक्तिचक्राणि पाशं खेटायुधाभयम् । डमरुं शक्तिकां वामैर्न्नागपाशञ्च खेटकम् । कुठाराङ्कुशचापांश्च घण्टाध्वजगदास्तथा । आदर्शमुद्गरान् हस्तैश्चण्डी वा दशबाहुका । तदधो महिषश्छिन्नमूर्द्धा पातितमस्तकः । शस्त्रोद्यतकरः क्रुद्धस्तद्ग्रीवासम्भवः पुमान् । शूलहस्तो वमद्रक्तो रक्तभ्रूमूर्द्धजेक्षणः । सिंहेनास्वाद्यमानस्तु पाशबद्धो गले भृशम् । याम्याडुघ्य्राक्रान्तसिंहा च सव्याङ्ध्रिर्नीचगासुरे । चण्डिकेयं त्रिनेत्रा च सशस्त्रा रिपुमर्द्दिनी । नवपद्मात्मके ख्याते पूज्या दुर्गा स्वमूर्त्तितः । आदौ मध्ये च तन्त्रादौ नवतत्त्वात्मभिः क्रमात् । अष्टादशभुजैका तु दक्षे मुण्डं च खेटकम् । आदर्शतर्जनीचापं ध्वजं डमरुकं तथा । पाशं वामे बिभ्रती च शक्तिमुद्गरशूलकम् । वज्रखड्गाङ्कुशशरान् चक्रन्देवी शलाकया । एतैरेवायुधैर्युक्ता शेषाः षोडशबाहुकाः । डमरुं तर्जनीं त्यक्त्रा रुद्रचण्डादयो नव । रुद्रचण्डा प्रचण्डा च चण्डोग्रा चण्डनायिका । चण्डा चण्डवती चैव चण्डरूपातिचण्डिका । उग्रचण्डा च मध्यस्था रोचनाभाऽरुणाऽसिता । नीला शुक्ला धूम्रिका च पीता श्वेता च सिंहगाः । महिषोऽथ पुमान् शस्त्री तत्कचग्रहमुष्टिकाः । आलीढा नव दुर्गाः स्युः स्थाप्याः पुत्रादिवृद्धये । तथा गौरी चण्डिकाद्या कुण्ड्यक्षररदाग्निधृक् । सैव रम्भावने सिद्धाऽग्निहीना ललिता तथा । स्कन्धमूर्द्धकरा वामे द्वितीये धृतदर्प्पणा । याम्ये फलाञ्जलिहस्ता सौभाग्या तत्र चोर्द्द्विका । लक्ष्मीर्याम्यकराम्भोजा वामे श्रीफलसंयुता । पुस्ताक्षमालिकाहस्ता वीणाहस्ता सरस्वती । कुम्भाब्जहस्ता श्वेताभा मकरोपरि जाह्नवी । कूर्मगा यमुना कुम्भकरा श्यामा च पूज्यते । सवीणस्तुम्बुरुः शुक्लः शूली मात्रग्रतो वृषे । गौरी चतुर्मुखी ब्राह्मी अक्षमालासुरान्विता । कुण्डाक्षपात्रिणी वामे हंसगा शाङ्करी सिता । शरचापौ दक्षिणेऽस्या वामे चक्रं धनुर्वृषे । कौमारी शिखिगा रक्ता शक्तिहस्ता द्विबाहुका । चक्रशङ्खधरा सव्ये वामे लक्ष्मीर्गदाब्जधृक् । दण्डशङ्खासिगदया वाराही महिषस्थिता । ऐन्द्री वामे वज्रहस्था सहस्राक्षी तु सिद्धये । चामुण्डा कोटराक्षी स्यान्निर्मांसा तु त्रिलोचना । निर्मांसा अस्थिसारा वा ऊर्ध्वकेशी कृशोदरी । द्वीपिचर्मधरा वामे कपालं पट्टिशं करे । शूलं कर्त्री दक्षिणेऽस्याः शवारूढास्थिभूषणा । विनायको नराकारो वृहत्कुक्षिर्जाननः । वृहच्छुण्डो ह्युपवीति मुखं सप्तकलं भवेत् । विस्ताराद्दैर्घ्यतश्चैव शुण्डं षट्त्रिंशदङ्गुलम् । कला द्वादश नाडी तु ग्रीवा सार्द्धकलोच्छ्रिता । षट्त्रिंशदङ्गुलं कण्ठं गुह्यमध्यर्द्धमङ्गुलम् । नाभिरूरू द्वादश च जङ्घे पादे तु दक्षिणे । स्वदन्तं परशुं वामे लड्डुकञ्चोत्पलं शये । सुमुखी च विडालाक्षी पार्श्वे स्कन्दो मयूरगः । स्वामी शाखी विशाखश्च द्विभुजो बालरूपधृक् । दक्षे शक्तिः कुक्कुटोऽथ एकवक्त्रोऽथ षण्मुखः । षड्भुजो वा द्वादशभिर्ग्रामेऽरण्ये द्विबाहुकः । शक्तीषुपाशनिस्त्रिंशतोत्रदोस्तर्जनीयुतः । शक्त्या दक्षिणहस्तेषु षट्सु वामे करे तथा । शिखिपिच्छन्घनुः स्वेटं पताकाभयकुक्कुटे । कपालकर्तरीशूलपाशभृद् याम्यसौम्ययोः । गजचर्मभृदूर्ध्वास्यपादा स्यात् रुद्रचण्डिका । सैव चाष्टभजा देवी शिरोडमरुकाग्विता । तेन सा रुद्रचामुण्डा नाटेश्वर्यथ नृत्यती । इयमेव महालक्ष्मीरुपविष्टा चतुर्मुखी । नृवाजिमहिषेभांश्च खादन्ती च करे स्थितान् । दशबाहुस्त्रिनेत्रा च शस्त्रासिडमरुत्रिकम् । बिभ्रती दक्षिणे हस्ते वामे घण्टां च खेटकम् । खट्वाङ्गं च त्रिशूलञ्च सिद्धचामुण्डकाह्वया । सिद्धयोगेश्वरी देवी सर्वसिद्धिप्रदायिका । एतद्रूपा भवेदन्या पाशाङ्कुशयुतारुणा । भैरवीरूपविद्या तु भुजैर्द्वादशभिर्युता । एताः श्मशानजा रौद्र्योह्यम्बाष्टकमिदं स्मृतम् । क्षमा शिवावृता वृद्धा द्विभुजा विवृतानना । दन्तुरा क्षेमकारी स्याद्भूमौ जानुकरा स्थिता । यक्षिण्यस्तब्धदीर्घाक्षाः शाकिन्यो वक्रदृष्टयः । पिङ्गाक्ष्यः स्युर्महारम्या रूपिण्योप्सरसः सदा । साक्षमाली त्रिशूली च नन्दीशो द्बारपालकः । महाकालासिमुण्डी स्याच्छूलखेटकवांस्तथा । कृशो भृङ्गी च नृत्यन् वै कुष्माण्डस्थूलखर्ववान् । गजगोकर्णवक्त्राद्या वीरभद्रादयो गणाः । घण्टाकर्णोद्वादशदोः पापरोगं विदारयन् । वज्रासिदण्डचक्रेषुमुषलाङ्कुशमुद्गरान् । दक्षिणे तर्जनीं खेटं शक्तिं मुण्डञ्च पाशकम् । चापं घण्टां कुठारञ्च द्वाभ्याञ्चैव त्रिशूलकम् । घण्टामालाकुलो देवो विस्फोटकविमर्दनः” । <HI>सूर्य्यादिप्रतिमालक्षणानि ५१ अ० तत्रोक्तानि यथा “भगवानुवाच । ससप्ताश्वे सैकचक्रे रथे सूर्यो द्विपद्मधृक् । मसीभाजनलेखन्यौ बिभ्रत् कुण्डी तु दक्षिणे । वाम तु पिङ्गलो द्वारि दण्डभृत् स रवेर्गणः । बालव्यजनधारिण्यौ पार्श्वे राज्ञी च निष्प्रभा । अथवाश्वसमारूदः कार्य एकस्तु भास्करः । वरदा द्व्यब्जिनः सर्वे दिक्पालास्त्रकराः क्रमात् । मुद्गरशूलचक्राब्जभृतोऽग्न्यादिविदिक्स्थिताः । सूर्याद्यमादिरक्षोन्ताश्चतुर्हस्ता द्विषड्दले । वरुणः सूर्यनामा च सहस्रांशुस्तथापरः । घाता तपनसंज्ञश्च सविताथ गभस्तिमान् । रविश्चैवाथ पर्जन्यस्त्वष्टा मित्रोऽथ विष्णुकः । मेषादिराशिसंस्थाश्च मार्गादिकार्तिकान्तगाः । कृष्णी रक्तो मनाग्रक्तः पीतः पाण्डुरकः सितः । कपिलः पीतवर्णश्च शुकाभो धवलस्तथा । धूम्रो नीलः क्रमाद्वर्णाः शक्तयः केशराग्रगाः । इडा सुषुम्णा विश्वार्चिरिन्दुसंज्ञा प्रमर्दिनी । प्रहर्षणी महाकाली कपिला च प्रबोधनी । नीलाम्बरा घनान्ता च अमृताख्या च शक्तयः । वरुणादेश्च तद्वर्णाः केशराग्रेषु विन्यसेत् । तेजश्चण्डो महावक्रो द्विभुजः पद्मखड्गभृत् । कुण्डिकाजप्यमालीन्दुः कुजः शक्त्यक्षमालिकः । बुधश्चापाक्षपाणिः स्याज्जीवः कुण्ड्यक्षमालिकः । शुक्रः कुण्ड्यक्षमाली स्यात् किङ्किणीसूत्रवाञ्छनिः । अर्द्धचन्द्रघरो राहुः केतुः स्वड्गी च दीपभृत् । अनन्तस्तक्षकः कर्क्कः पद्मो महाब्जः शङ्खकः । कुलिकः सूत्रिणः सर्वे फणवक्त्रा महाप्रभाः । इन्द्रो बज्री गजारूढश्छागगोऽग्निश्च शक्तिमान् । यमो दण्डी च महिषे नैरृतः खडगवान् खरे । मकरे वरुणः पाशी वायुर्ध्वजधरो मृगे । गदी कुवेरो मेषस्थ ईशानश्च जटी वृषे । द्विबाहवो लोकपाला विश्वकर्माक्षसूत्रभृत् । हनूमान् यज्रहस्तः स्यात् पद्भ्यां सम्पीडिताश्रयः । वीणाहस्ताः किन्नराः स्युर्मालाविद्याधराश्च खे । दुर्बलाङ्गाः पिशाचाः स्युर्वेताला विकृताननाः । क्षेत्रपालाः शूलवन्तः प्रेता महोदराकृशाः” । ६४ योगिनी प्रतिमालक्षणं ५२ अ० “भगवानुवाच योगिन्यष्टाष्टकं वक्ष्ये ऐन्द्रादीशान्ततः क्रमात् । अक्षोभ्या ऋक्षकर्णी च राक्षसी क्षपणा क्षया । पिङ्गाक्षी चाक्षया क्षेमा वाला लीला लया तथा । लोला लङ्का च लङ्केशी लालसा विमला पुनः । हुताशा च विशालाक्षी हुङ्कारा वडवामुखी । हाहारवा महाक्रूरा क्रोधना तु भयानना । सर्वज्ञा तरला तारा कृष्णा चैव हयानना । तथैव रससङ्ग्राही शवरा तालुजिह्विका । रक्ताक्षी सुप्रसिद्धा तु विद्युज्जिह्वा करङ्किणी । मेघनादा प्रचण्डोग्रा कालकर्णी वरप्रदा । चन्द्रावली चन्द्रहासा प्रपञ्चा प्रलयान्तिका । शिशुवक्त्रा पिशाची च पिशिताशा च लीलुपा । धमनी तपनी चैव वामनी बिकृतानना । वायुवेगा वृहत्कुक्षिर्विकृता विश्वरूपिका । यमजिह्वा जयन्ती च दुर्जया च यमान्तिका । विडाली रेवती चैव पूतना विजयन्तिका । अष्टहस्ताश्चतुर्हस्ता इच्छास्त्राः सर्वसिद्धिदाः” । भैरवप्रतिमालक्षणानि यथा ५२ अ० “भैरवश्चार्कहस्तः स्यात् कूर्परास्यो जटेन्दुभृत् । खड्गाङ्कुशकृठारेषुविश्वाभयभृदेकतः । चापत्रिशूलखट्वाङ्गपाशकार्द्धवरोद्यतः । गजचर्मधरो द्वाभ्यां कृत्तिवासोहिभूषितः । प्रेतासनी मातृमध्ये पूज्यः पञ्चाननोऽथ वा । अविलोमाग्निपर्यन्तं दीर्घाष्टकैकभेदितम् । तत् षडङ्गानि जात्यन्तैरन्वितं च क्रमाद् यजेत् । मन्दिराग्निदलारूढं सुवर्णरसकान्वितम् । नादविन्द्विन्दुसंयुक्तं मातृनाथाङ्गदीपितम् । वीरभद्रो वृषारूढो मात्रग्रे स चतुर्मुखः । गौरी तु द्विभुजा त्र्यक्षा शूलिनी दर्पणान्विता । शूलं गलन्तिका कुण्डी वरदा च चतुर्भुजा । अब्जस्था ललिता स्कन्दगणादर्शशलाकया । चण्डिका दशहस्ता स्यात् खड्गशूलारिशक्तिधृक् । दक्षे वामे नागपाशं चर्माङ्कुशकुठारकम् । धनुः सिंहे च महिषः शूलेन प्रहतोग्रतः” । लिङ्गलक्षणमुक्तं तत्र ५३ अ० <HI>“भगवानुवाच । लिङ्गादिलक्षणं वक्ष्ये कमलोद्भव! तच्छृणु । दैर्घ्यार्द्धं वसुभिर्भक्त्वा त्यक्त्वा भागत्रयं ततः । विष्कम्भं भूतभागैस्तु चतुरस्रन्तु कारयेत् । आयामं मूर्तिभिर्भक्त्वा एकद्वित्रिक्रमान् न्यसेत् । ब्रह्मविष्णुशिवांशेषु वर्द्धमानोऽयमुच्यते । चतुरस्रेऽस्य वर्णार्द्धं गुह्यकोणेषु लाञ्छयेत् । अष्टाग्रं वैष्णवं भागं सिध्यत्येव न संशयः । षोडशास्रं ततः कुर्याद्वात्रिंशास्रं ततः पुनः । चतुःषष्ट्यस्रकं कृत्वा वर्तुलं साधयेत्तगः । कर्तयेदथ लिङ्गस्य शिरो वै देशिकोत्तमः । विस्तारमथ लिङ्गस्य अष्टधा संविभाजयेत् । भागार्द्धार्द्धन्तु सन्त्यज्य छत्राकारं शिरो भवेत् । त्रिषु भागेषु सदृशमायामं यस्य विस्तरम् । तद्विभागसमं लिङ्गं सर्वकामफलप्रदम् । दैर्घ्यस्य तु चतुर्थेन विष्कम्भं देवपूजिते । सर्वेषामेव लिङ्गानां लक्षणं शृणु साम्प्रतम् । मध्यसूत्रं समासाद्य ब्रह्मरुद्रान्तिके बुधः । षोडशाङ्गुललिङ्गस्य षड्भागैर्भाजितो यथा । तद्वै यमनसूत्राभ्यां मानमन्तरमुच्यते । यवाष्टमुत्तरे कार्यं शेषाणां यवहानितः । अधोभागं त्रिधा कृत्वा त्वर्द्धमेकं परित्यजेत् । अष्टधा तद्द्वयं कृत्वा ऊर्ध्वभागत्रयं त्यजेत् । ऊर्द्धञ्च पञ्चमाद्भागाद् भ्राम्य रेखां प्रलम्बयेत् । भागमेकं परित्यज्य सङ्गमं कारयेत्तयोः । एतत् साधारणं प्रोक्तं लिङ्गानां लक्षणं मया । सर्वसाधारणं वक्ष्ये पिण्डिकान्तां निबोध मे । ब्रह्ममागप्रवेशञ्च ज्ञात्वा लिङ्गस्य चोच्छ्रयम् । न्यसेद् ब्रह्मशिलां विद्वान् सम्यक्कर्मशिलोपरि । तथा समुच्छ्रयं ज्ञात्वा पिण्डिकां प्रविभाजयेत् । द्विभागमुच्छ्रितं पीठं विस्तरं लिङ्गसम्मितम् । त्रिभागं मध्यतः खातं कृत्वा पीठं विभाजयेत् । स्वमानार्द्धत्रिभागेण बाहुल्यं परिकल्पयेत् । बाहुल्यस्य त्रिभागेण मेखलामथ कल्पयेत् । खातं स्यान्मेखलातुल्यं क्रमान्निम्नन्तु कारयेत् । मेखला षोडशांशेन खातं वा तत्प्रमाणतः । उच्छ्रायं तस्य पीठस्य विकाराङ्गं तु कारयेत् । भूमौ प्रविष्टमेकं तु भागैकैकेन पिण्डिका । कण्ठं भागैस्त्रिभिः कार्यं भागेनैकेन पट्टिका । द्व्यंशेन चोर्द्धपट्टन्तु एकांशाः शेषपट्टिकाः । भागं भागं प्रविष्टन्तु यावत् कण्ठं ततः पुनः । निर्गमं भागमेकं तु यावद्वै शेषपट्टिका । प्रणालस्य त्रिभागेण निर्गमस्तु त्रिभागतः । मूलेऽङ्गुल्यग्रविस्तारमग्रे त्र्यंशेन चार्द्धतः । ईषन्निम्नन्तु कुर्वीत खातं तच्चोत्तरेण वै । पिण्डिकासहितं लिङ्गमेतत् साधारणं स्मृतम्” । लिङ्गभेदादिकथनं तत्रैव ५४ अ० <HI>‘भगवानुवाच । वक्ष्याम्यन्यप्रकारेण लिङ्गमानादिकं शृणु । बक्ष्ये लबणजं लिङ्गं घृतजं बुद्धिवर्द्धनम् । भूतये वस्त्रलिङ्गन्तु लिङ्गन्तात्कालिकं विदुः । पक्वापक्वं मृण्मयं स्यादपक्वात् पक्वजं वरम् । ततो दारुमयं पुण्यं दारुजात् शैलजं वरम् । शैलाद्वरं तु मुक्ताजं ततो लौहं सुवर्णजम् । राजतं कीर्तितं ताम्रं पैत्तलं भुक्तिमुक्तिदम् । रङ्गजं रसलिङ्गञ्च भुक्तिमुक्तिप्रदं वरम् । रसज रसलोहादिरत्नागर्भन्तु वर्द्धयेत् । मानादि नेष्टं सिद्धादि स्थापितेऽथ स्वयम्भुवि । वामे च स्वेच्छया तेषां पीठप्रासादकल्पना । पूजयेत् सूर्यविम्बस्थं दर्पणे प्रतिविम्बितम् । पूज्यो हरस्तु सर्वत्र लिङ्गे पूर्णार्चनं भवेत् । हस्तोत्तरविधं शैलं दारुजं तद्वदेव हि । चलमङ्गुलमानेन द्वारगर्भकरैः स्थितम् । अङ्गुलाद् गृहलिङ्गं स्याद् यावत् पञ्चदशाङ्गुलम् । द्वारमानात् त्रिसङ्ख्याकं नवधा गर्भमानतः । नवधा गर्भमानेन लिङ्गं धाम्नि च पूजयेत् । एवं लिङ्गानि षट्त्रिंशत् ज्ञेयानि ज्येष्ठमानतः । मध्यमानेन षट्त्रिंशत् षट्त्रिंशदधमेन च । इत्थमैक्येन लिङ्गानां शतमष्टोत्तरं भवेत् । एकाङ्गुलादिपञ्चान्तं कन्यसञ्चलमुच्यते । षडादिदशपर्यन्तञ्चलं लिङ्गञ्च मध्यमम् । एकादशाङ्गुलादि स्यात् ज्येष्ठं पञ्चदशान्तकम् । षडङ्गुलं महारत्ने रत्नैरन्यैर्नवाङ्गुलम् । रविभिर्हेमसारोत्थं लिङ्गं शेषैस्त्रिपञ्चभिः । पोडशांशे च वेदांशे युगं लुप्तोर्ध्वदेशतः । द्वात्रिंशत् षोडशांशांश्च कोणयोस्तु विलोपयेत् । चतुर्निवेशनात् कण्ठो विंशतिस्त्रियुगैस्तथा । पार्श्वाभ्यां तु विलुप्ताभ्यां चललिङ्गं भवेद्वरम् । धाम्नो युगर्तुनागांशैर्द्वारं हीनादितः क्रमात् । लिङ्गद्वारोच्छ्रयादर्वाग् भवेत् पादोनतः क्रमात् । गर्भार्द्धेनाधमं लिङ्गं भूतांशैः स्यात् त्रिभिर्वरम् । तयोर्मध्ये च सूत्राणि सप्त सम्पातयेत् समम् । एवं स्युर्नव सूत्राणि भूतसूत्रैश्च मध्यमम् । द्व्यन्तरो वामवामश्च लिङ्गानां दीर्घता नव । हस्ताद्विवर्द्धते हस्तो यावत् स्युर्नव पाणयः । हीनमध्योत्तमं लिङ्गं त्रिविधं त्रिविधात्मकम् । एकैकलिङ्गमध्येषु त्रीणि त्रीणि च पादशः । लिङ्गानि घटयेद्वीमान् षट्सु चाष्टोत्तरेषु च । स्थिरदीर्घप्रभेदात्तु द्वारगर्भकरात्मिका । भाग्येशञ्चाप्यनीशञ्च देवेज्यन्तुल्यसंज्ञितम् । चत्वारि लिङ्गरूपाणि विष्कम्भेण तु लक्षयेत् । दीर्घमायान्वितं कृत्वा लिङ्गं कुर्यात् त्रिरूपकम् । चतुरष्टाष्टवृत्तञ्च तत्त्वत्रयगुणात्मकम् । लिङ्गानामीप्सितं दैर्घ्यं तेन कृत्वाङ्गुलानि वै । ध्वजाद्यायैः स्वरैर्भूतैः शिखिभिर्वा हरेत् कृतिम् । तान्याङ्गुलानि यच्छेषं लक्षयेच्च शुभाशुभम् । ध्वजाद्य ध्वजसिंहेभवृषाः श्रेष्ठाः परे शुभाः । स्वरेषु षड्जगान्धारपञ्चमाः शुभदायकाः । भूतेषु च शुभा भूः स्यादग्निष्वाहवनीयकः । उक्तायामस्य चार्धांशे नागां शैर्भाजिते क्रमात् । रसभूतांशषढांशत्यंशाविकशरेर्भवेत् । आढ्यानाढ्यसुरेज्याख्यतुल्यानाञ्चतुरस्रता । पञ्चमं वर्द्धमानाख्यं व्यासान्नाहप्रवृद्धितः । द्विधा भेदो बहून्यत्र वक्ष्यन्ते विश्वकर्मतः । आढ्यादीनां त्रिधा स्थौल्याद्यवधूतं तदष्टधा । त्रिधा हस्ताज्जिनाख्यञ्च युक्तं सर्वसमेन च । पञ्चविंशतिलिङ्गानि नाद्ये देवार्चिते तथा । पञ्चसप्तभिरेकत्वाज्जिनैर्भक्तैर्भवन्ति हि । चतुर्दश सहस्राणि चतुर्दश शतानि च । इत्यष्टाङ्गुलविस्तारो नवैककरगर्भतः । तेषां कोणार्द्धकोणस्थैश्चिह्नेत् कोणानि सूत्रकैः । विस्तारं मध्यतः कृत्वा स्थाप्यं वा मध्यतस्त्रयम् । विभागादूर्द्धमष्टास्रो द्व्यष्टास्रः स्याच्छिवांशकः । पादाज्जान्वन्तको व्रह्मा नाभ्यन्ती विष्णुरित्यतः । मूर्ध्वान्तो भूतभागेशो व्यक्तेऽव्यक्ते च तद्वति । पञ्चलिङ्गव्यवस्थायां शिरो वर्तुलमुच्यते । छत्राभं कुक्कुटाभं वा बालेन्दुप्रतिमाकृति । एकैकस्य चतुर्भेर्दैः काम्यभेदात् फलं वदे । लिङ्गमस्तकविस्तारं वसुभक्तन्तु कारयेत् । अर्द्धभागं चतुर्द्धा तु विस्तारोच्छ्रायतो भजेत् । चत्वारि तत्र सूत्राणि भागभागानुपातनात् । पुण्डरीकन्तु भागेन विशालाख्यं द्विलोपनात् । त्रिशातनात्तु श्रीवत्सं शत्रुकृद्वेदलोपनात् । शिरः सर्वसमे श्रेष्ठं कुक्वुटाभं सुराह्वये । चतुर्भागात्मके लिङ्गे त्रापूषं द्वयलोपनात् । अनाद्यस्य शिरः प्रोक्तमर्द्धचन्द्रं शिरः शृणु । अंशात् प्रान्ते युगांशैश्च त्वेकहान्यामृताक्षकम् । पूर्वबालेन्दुकुमुदं द्वित्रिवेदक्षयात् क्रमात् । चतुस्त्रिरेकवदनं मुखलिङ्गमतः शृणु । पूजाभागं प्रकर्तव्यं मूर्त्त्यग्निपदकल्पितम् । अर्कांशं पूर्ववत् त्यक्त्वा षट् स्थानानि विवर्तयेत् । शिरीन्नतिः प्रकर्तव्या ललाटं नासिका ततः । वदनं चिबुकं ग्रीवा युगभागैर्भुजाक्षिभिः । कराभ्यां मुकुलीकृत्य प्रतिमायाः प्रमाणतः । मुखं प्रति समः कार्यो विस्तारादष्टमांशतः । चतुर्मुखं मया प्रोक्तं त्रिमुखञ्चोच्यते शृणु । कर्णपादाधिकास्तस्य ललाटादीनि निर्दिशेत् । भुजौ चतुर्भिर्भागैस्तु कर्तव्यौ पश्चिमोर्जितम् । विस्तारादष्टमांशेन मुखानां प्रतिनिर्गमः । एकवक्त्रं तथा कार्यं पूर्वस्यां सौम्यलोचनम् । ललाटनामिकावक्त्रग्रीवायाञ्च विवर्तयेत् । भुजाच्च पञ्चमांशेन भजहोन” विर्तयेत् । विस्तारस्य षडंशेन मुखैर्निर्गमनं हितम । सर्वेषां मुखलिङ्गानां त्रापुषं वाथ कुक्कुटम्” विशेषेण देवतादीनां मूर्तिलक्षणं हेमाद्रिव्रतखण्डे विष्णुध <HI>गणेशस्य “विनायकस्तु कर्त्तव्यो गजवक्त्रश्चतुर्भुजः । स्थलकञ्चाक्षमाला च तस्य दक्षिणहस्तयोः । पात्रञ्चोदकपूर्णञ्च परशुश्चैव वामतः । दन्तश्चास्य न कर्त्तव्यो वामे रिपुनिसूदन! । पादपीठकृतः पाद एक आसनगो भवेत् । पूर्णे चोदकपात्रे च कराग्रन्तस्य कारयेत् । लम्बोदरस्तथाकार्य्यस्तब्धकर्णश्च यादव । व्याघ्रचर्माम्बरधरः सर्पयज्ञोपवीतवान्” । स्थलकं, गजदन्ताकारम् । <HI>सरस्वत्याः “देवी सरस्वती कार्य्या सर्वाभरणभूषिता । चतुर्भुजा सा कर्त्तव्या तथैव च समुत्थिता” । (समुत्थिता, ऊर्द्ध्वा) पुस्तकञ्चाक्षमाला च तस्या दक्षिणहस्तयोः । वामयोश्च तथा कार्य्या वैणवी च कमण्डलुः । समपादपतिष्ठा च कार्या सौम्यमुखी तथा” । वैणवी, वीणा <HI>लक्ष्म्याः “हरेः समीपे कर्तव्या लक्ष्मीस्तु द्विभुजा नृप! । दिव्यरूपाम्बरधरा सर्वाभरणभूषिता । गौरी शुक्लाम्बरा देवी रूपेणाप्रतिमा भुवि । पृथक् चतुर्भुजा कार्य्या देवी सिंहासना शुभा । सिंहासनस्था कर्तव्यं कमलञ्चारुकर्णिकम् । अष्टपत्रं महाभाग! कर्णिकायान्तु सा स्थिता । विनायकवद्रासीना देवी कार्य्या महाभुजा । वृहन्नालङ्करे कार्य्यं तस्याश्च कमलं शुभम् । दक्षिणे यादवश्रेष्ठ! केयूरं प्रान्तसंस्थितम् । वामेऽमृतघटः कार्यस्तथा राजन्! मनहोरः । तस्याश्च द्वौ करौ कार्यौ विल्वशङ्खधरौ द्विज! । आवर्जितघटं कार्यं तत्पृष्ठेकुञ्जरद्वयम् । देव्याश्च मस्तके पद्मं तथा कार्यं मनो हरम्” । <HI>श्रियः “पद्मस्था पद्महस्ता च गजोत्क्षिप्तघटप्लुता । श्रीः पद्ममालिनी चैव कालिकाकृतिरेव च” । <HI>महालक्ष्म्याः विश्वकर्मशास्त्रे “क्षेत्रे कोलापुरादन्ते महालक्ष्मीर्य्यदोच्यते । लक्ष्मीवत् सा तदा कार्य्या” रूपाभरणभूषिता । दक्षिणाधःकरे पात्रमूर्द्धे कौमोदकी ततः । वामोर्द्धे खेटकं वत्ते श्रीफलन्तदधः करे । बिभ्रती मस्तके लिङ्गं पूजनीया विभूतये” । <HI>भद्रकाल्याः विष्णुधर्मोत्तरे “अष्टादशभुजा कार्य्या भद्रकाली मनोहरा । आलीढस्वासनस्था च चतुःसिंहे रथे स्थिता । अक्षमाला त्रिशूलञ्च खड्गश्चन्द्रश्च यादव! । वाणचापे च कर्तव्ये शङ्खपद्मे तथैव च । स्रुक्स्रुवौ च तथा कार्यौ तथोदककमण्डलू । दण्डशक्ती च कर्तव्ये कृष्णाजिनहुताशनौ । हस्तानां भद्रकाल्यास्तु भवेत् शान्तिकरः करः । एकश्चैव महाभाग रत्नपात्रधरो भवेत्” । <HI>चण्डिकायाः “निगद्यते ह्यथो चण्डी हेमाभा सा सुरूपिणी । त्रिनेत्रा यौवनस्था च क्रुद्धा चोर्द्धस्थिता मता । कृशमध्या विशालाक्षी चारुपीनपयोधरा । एकवक्त्रा तु सुग्रीवा वाहुविंशतिसंयुता । शूलासिशङ्खचक्राणि बाणशक्तिपवीनपि । अभयण्डमरुञ्चैव छत्रिकां दक्षिणे करे । ऊर्ध्वादिक्रमयोगेन बिभ्रती सा सदा शुभा । नागपाशन्तथा खेटं कुठाराङ्कुशकार्मुकम् । घण्टा, ध्वज, गदादर्शं, मुद्गरं वाम एव च । तदधोमहिषश्छिन्नमूर्द्ध्वा पतितमस्तकः । शस्त्रोद्यतकरस्तब्धः तद्ग्रीवासम्भवः पुमान् । शूलभिन्नो वमद्रक्तोरक्तभ्रूमूर्द्ध्वजेक्षणः । सिंहेन खाद्यमानश्च पाशवद्धो गले भृशम् । याम्याङ्घ्य्राक्रान्तसिंहा च सव्याङ्घ्र्यालीढगासुरे । चण्डी चोद्यतशस्त्रेयञ्चाशेषरिपुनाशिनी” (असुरे, महिषे) <HI>दुर्गायाः “शक्तिं वाणं तथा शूलं खड्गञ्चक्रञ्च दक्षिणे । चन्द्रविम्यमधो वामे खेटमूर्द्धे कपालकम् । शूलं चक्रञ्च विभ्राणा सिंहारूढा च दिग्भुजा । एषा देवी समुद्दिष्टा दुर्गा दुर्गापहारिणी” । दिग्भुजा, दशभुजा <HI>नन्दायाः “नन्दा भगवती देवी भारद्वाजाभिनन्दजा । वरपाशा ङ्कुशा--ब्जानि बिभ्रती च चतुर्भुजा” । “गौरवर्णा गजस्था वा खड्ग खेट वराभया” । <HI>अम्बायाः “अम्बा कुमुदवर्णाभा पाशाब्जाभीतिपात्रिणी” । <HI>सर्वमङ्गलायाः “चतुर्बाहुः प्रकर्तव्या सिंहस्था सर्वमङ्गला अक्षसूत्रं कजं दक्षे शूलकुण्डीधरोत्तरे” । <HI>कालरात्रेः “एकवीणा जया कर्णपूरा नग्ना खरस्थिता । वङ्गोत्था कर्णिकाकर्णी तैलाभ्यक्तशरीरिणी । वामपादे लसल्लोहकृत्यकण्टकभूषणा । वर्द्धयन्मूर्द्धजाकृष्टा कालरात्रिर्भयङ्करी” । <HI>ललितायाः “शङ्खमुग्धकरादर्शं बिभ्रती वामपार्श्वतः । याम्ये फलाञ्जनीहस्ता ललितोर्द्धा सुभूषणा” । <HI>ज्येष्ठायाः “तुङ्गनासा च लम्बोष्ठी लम्बमानस्तनोदरी । आलोहिता स्मृता ह्येषा ज्येष्ठा लक्ष्मीरिति श्रिये । उत्पलाभयहस्तेयं द्विभुजा वीरवन्दिता” । <HI>ज्येष्ठाभेदस्य “रक्तज्येष्ठा च नीला च भूतलार्पितपादिका । भूतलं स्पृशते दोर्भ्यां द्विभुजा वीरवन्दिता” । <HI>गौर्य्याः “गौरी कुमारिकारूपा ध्यायमाना महेश्वरैः । वरदाभयहस्ता सा द्विभुजा श्रेयसे सदा । अक्षसूत्राभये पद्मं तस्याधश्च कमण्डलुः । गौर्य्या मूर्तिश्चतुर्वाहुः कर्तव्या कमलासना” । <HI>भूतमातुः “श्यामवर्णा विशालाक्षी क्षीरारुणनिभानना । द्विभुजा बिभ्रती लिङ्गं चर्म शस्त्रन्तु दक्षिणे । सिंहासनोपविष्टेयं मुक्ताभरणमूर्द्धजा । भूतप्रेत पिशाचाद्यैः सेविता तु विशेषतः । इन्द्रयक्षैश्च गन्धर्वैः सिद्धविद्याधरादिभिः । अश्वत्थस्याप्यधो देवी भूतमातेति विश्रुता” । <HI>मुरभेः “सुरभिर्गोमुखी देवी सुरूपा सर्वभूषणा । घासमुष्टिं तथा कुण्डीं बिभ्राणा भूतिपुष्टिदा” । <HI>योगनिद्रायाः “निद्रा तु शयनारूढा सुसौम्या मुकुलेक्षणा । पानपात्रधरा चेयं द्विभुजा परिकीर्तिता” । <HI>मातॄणाम् “अथातः सम्प्रवक्ष्यामि मातृरूपाणि ते जय” । <HI>ब्राह्म्याः “तत्र ब्राह्मी चतुर्वक्त्रा षड्भुजा हंससंस्थिता । पिङ्गला भूषणोपेता भृगचर्मोत्तरीयका । वरं सूत्रं स्रुवं धत्ते दक्षवाहुत्रये क्रमात् । वामे तु पुस्तकं कुण्डीं बिभ्रती चाभयप्रदा” । <HI>माहेश्वर्य्याः “माहेश्वरी वृषारूढा पञ्चवक्त्रा त्रिलोचना । शुक्लेन्दुभृज्जटाजूटा शुक्ला सर्वसुखप्रदा । षड्मूजा वरदा दक्षे सूत्रं डमरुकं तथा । शूलघण्टाऽभयं वामे सैव धत्ते महाभुजा । <HI>कौर्मार्य्याः “कौमारी रक्तवर्णा स्यात् षड्वक्त्रा साऽर्कलोचना । रविबाहुर्मयूरस्था वरदा शक्तिधारिणी । पताकां बिभ्रती दण्डञ्चापं वाणं च दक्षिणे । वामे चापमथी घण्टां कमलं कुक्कुटं त्वधः । परशुं विभ्रती तीक्ष्णं तदधस्त्वभयान्विता” । <HI>वैष्णव्याः “वैष्णवी तार्क्ष्यगा श्यामा षड्भुजा वनमालिनी । वरदा गदिनी दक्षे विभ्रती चाम्बुजस्रजम् । शङ्खचक्राभया वामे सा चेयं विलसद्भुजा” । <HI>वाराह्याः “कृष्णवर्णा तु वाराही शूकरास्या महीदरी । वरदा दण्डिनी खड्गं बिभ्रती दक्षिणे सदा । खेटपाशांभया वामे सैव चापि लसद्भुजा” । <HI>“ऐन्द्र्याः ऐन्द्री सहस्रदृक् सौम्यहेमाभा गजसंस्थिता । वरदा सुत्रिणी वज्रं बिभ्रत्यूर्द्धन्तु दक्षिणे । वामे तु कलसं पात्रं त्वभयं तदधः करे” । <HI>चामुण्डायाः “चामुण्डा प्रेतगा रक्ता विकृतास्याहिभूपणा । दशाग्रा क्षीणदेहा च गर्त्ताक्षी भीमरूपिणी । दिग्वाहुः क्षन्भकुक्षिश्च मुसलं कवचं शरम् । अङ्कुशं बिभ्रती खड्गं दक्षिणे त्वथ वामतः । खेटं पाशन्धनुर्दण्डं कुठारं चेति बिभ्रती” । <HI>चण्डिकायाः “चण्डिका श्वेतवर्णा स्यात् शवारूढा च षड्भुजा । जटिला वर्तुलत्र्यक्षा वरदा शूलधारिणी । बर्ण्णिकां बिभ्रती दक्षे पानपात्राभयान्यतः । इत्येवं मातरः प्रोक्ता रूपभेदव्यवस्थया” । <HI>नान्दीमुखमातॄणाम् गौर्य्यादिमातरस्तु भविष्यत्पुराणे निरूपिताः । “गौरी पद्मा--शची--मेधा सावित्री विजया जया । देवमाता स्वधा स्वाहा तथान्या लोकमातृका । धृतिः पुष्टिस्तथा तुष्टिरात्मदेवतया सह । पूज्या श्चित्रेऽथवार्च्चायां वरदाऽभयपाणयः” । <HI>नवदुर्गाणाम् “नवपद्मान्विते स्थाने पूज्या दुर्गाः स्वमूर्त्तितः । आदौ मध्ये तथेन्द्रादौ नवतत्त्वाक्षरैः क्रमात् । अष्टादशभुजैका तु पीनवक्षोरुहोरुका । सर्वालङ्कारसंयुक्ता सर्वसिद्धिप्रदायिनी । मूर्द्धजं खेटकं घण्टामादर्शं तर्जनीं धनुः । ध्वजं डमरुकं पाशं बिभ्रती वामपाणिभिः । शक्तिमुद्गर शूलानि वज्रं शङ्खमथाङ्कुशम् । शलाकां मार्गणं चक्रं दधाना दक्षिणैः करैः । जयमिच्छ्वद्भिरित्येताः पूजनीया महात्मभिः । शेषाः षोडशहस्ताश्च शलाकां मार्गर्ण विना । रुद्रचण्डा प्रचण्डा च चण्डोग्रा चण्डनायिका । चण्डा चण्डवती चैव चण्डरूपातिचण्डिका । नवमी चोग्रचण्डा च मध्यस्था वह्निसन्निभा । रोचनाभाऽरुणा कृष्णा नीला शुक्ला च धूम्रिका । पीता च पाण्डुरा ज्ञेया आलीदस्था हरिस्थिता । महिषस्था सशस्त्रीका दैत्यमूर्द्धजमुष्टिका । पद्माकृती रथ स्थाप्या इत्युक्तं स्कन्दयामले” । <HI>वामायाः “वृत्तस्था जटिला त्र्यक्षा वह्निज्वालासमप्रभा । कपालाभयहस्तोग्रा वामा वामफलप्रदा । द्विवाहुरेकवक्त्रैषा विधातव्या विपश्चिता” । <HI>ज्येष्ठायाः “पाठलाभा भवेदष्टाकपालशरधारिणी । उग्रा महाबला भूत्यै शत्रुघ्नी शेषपूर्वजा” । <HI>रौद्र्याः “रक्तवस्त्रा तथा रौद्री कपालचमरीकरा । शेषपूर्वा तु विज्ञेया कृष्णवक्त्रा सुभीषणा” । <HI>काल्याः “घनश्यामा ततः काली ताम्ररक्तनिभानना । कपाल कर्णिकाहस्ता विज्ञेया भयनाशिनी” । <HI>कलविकर्णिकायाः “नीलशुभ्रा महादेवी विकर्णी कलपूर्विका । कपालशक्तिहस्तेयं भयहृच्च शुभप्रदा” । <HI>वलविकर्णिकायाः “बभ्रुवर्णा विशालाक्षी कपालं जपमालिकाम् । बिभ्राणा शान्तिदा भूत्यै बलपूर्वा विकर्णिका” । <HI>बलप्रमथन्याः “ताम्राभा श्वेतवर्णा स्यात् बलप्रमथनी शुभा । कपालपाशिनी चेयं सर्वशत्रुक्षयङ्करी” । <HI>सर्वभूतदमन्याः “जवाकुसुमबर्णाभा दंष्ट्रिणी च महोदरी । कपालवज्रिणी भूतदमनी सर्वपूर्विका” । <HI>मनोन्मन्याः विश्वकर्मशास्त्रात् “नीलताम्रारुणाभासा पृथुवक्त्रा मनोन्मनी । कपालखड्गिनी भूत्यै शत्रूणां भयवर्द्धनी” । <HI>कृष्णायाः मार्कण्डेयपुराणे “अक्षसूत्रञ्च कुण्डीं च हृदयाग्रे पुटाञ्जलिम् । पञ्चाग्निकुण्डमध्यस्था कृष्णान्तामनुधारयेत्” <HI>उमायाः “अक्षसूत्रञ्च कमलं दर्पणञ्च कमण्डलुम् । उमा विभर्त्ति हस्तैस्तु पूजिता त्रिदशैरपि” । <HI>पार्वत्याः “अक्षसूत्रं शिवं देवगणाध्यक्षं कमण्डलुम् । अग्निगुण्डद्वयं पार्श्वे पार्वती पर्वतोद्भवा” । <HI>महाकाल्याः विष्णुधर्मोत्तरात् “सा भिन्नाञ्जनसङ्काशा दंष्ट्राङ्कितवरानना । विशाललोचना नारी बभूव तनुमध्यमा । खड्ग, पात्र--शिरः खेटैरलङ्कृतचतुर्भुजा । कबन्धहारंशिरसा बिभ्राणां हि शिरःस्रजम्” । <HI>वारुणीचामुण्डायाः विष्णुधर्मोत्तरे “लम्बोदरी तु कर्त्तव्या रक्ताम्बरपयोधरा । शूलहस्ता महाभागा भुजप्रहरणा तथा । कार्पासकलुषा देवी वारुणी चातिसुन्दरी । वृहन्नखा च कर्त्तव्या बहुवाहुस्तथैव च । चामुण्डा कथिता चैव सर्वसत्ववशङ्करी” । <HI>शिवदूत्याः मत्स्यपुराणे “तथैवार्त्तमुखी शुष्का शुष्ककाया विशेषतः । बहुबाहुयुता देवी भुजगैः परिवेष्टिता । कपालमालिनी भीमा तथा खट्वाङ्गधारिणी । शिवदूती तु कर्त्तव्या शृगालवदना शुभा । आलीढासनसंस्थाना तथा राजंश्चतुर्भुजा । असृक्षात्रधरा देवी खड्गशूलधरा तथा । चतुर्थस्तु करस्तस्यास्तथाकार्यस्तु सामिषः” <HI>कात्यायन्याः मयदीपिकायाम् “कात्यायन्याः प्रवक्ष्यामि रूपं दशभुजं तथा । त्रयाणामपि देवानामनुकारानुकारिणीम् । जटाजूटसमायुक्तामर्धेन्दुकृतलक्षणाम् । लोचनत्रयसंयुक्तां पूर्णेन्दुसदृशाननाम् । अतसीपुष्पसङ्काशां सुप्रतिष्ठां सुलोचनाम् । नवयौवनसम्पन्नां सर्वाभरणभूषिताम् । सुचारुदर्शनां, तद्वत्पीनोन्नतपयोधराम् । त्रिभङ्गस्थानसंस्थानां महिषासुरमर्द्दिनीम् । त्रिशूलं दक्षिणे दध्यात् खडगञ्चक्रं तथैव च । तीक्ष्णवाणं तथा शक्तिं वामतो विनिबोधत । खेटकं पूर्णपात्रञ्च पाशमङ्गुशमेव च । घण्टाञ्च परशुञ्चापि चामरं सन्निवेशयेत् । अधस्ताम्महिषं विद्याद्द्विशिरस्कं प्रदर्शयेत् । शिरश्छेदोद्भवं तद्वद्दानवं खड्गपाणिनम् । हृदि शूलेन निर्भिन्नं निर्यदन्त्र विभूषणम् । रक्तरक्तीकृताङ्गञ्च रक्तविस्तारितेक्षणम् । वेष्टितं नागपाशेन भृकुटीभीषणाननम् । सपाशवामहस्तेन धृतकेशञ्च दुर्गया । वमद्रुधिरवक्त्रञ्च देव्याः सिंहं प्रदर्शयेत्” । <HI>अम्बिकायाः लक्षणसमुच्चये “सिंहारूढाम्बिका त्र्यक्षा भूषिता दर्पणोद्वहा” । (वामभुजे दर्पणोद्वहा दक्षिणे वरयुक्ता यदुक्तम् । “दक्षिणे तु करे प्रोक्तोवरः साधारणः सदा”) खड्गखेटधरा द्वाभ्यां कर्तव्या च चतुर्भुजा” । <HI>योगेश्वर्य्याः “दशबाहुस्त्रिनेत्रा च शस्त्रशक्त्यसिडामरुम् । बिभ्रती दक्षिणे हस्ते वामे घण्टाञ्च खेटकम् । खट्वाङ्गञ्च त्रिशूलञ्च देवी योगेश्वरी मता” । <HI>भैरव्याः विश्वकर्मशास्त्रात् “एवंरूपा भवेदन्या पाशाङ्कुशयुतारुणा । भैरव्याख्या यदीष्टा तु भुजैर्द्वादशभिर्युता” <HI>रम्भायाः देवीपुराणे “कमण्डल्वक्षसूत्रे च बिभ्रती वज्रमङ्कुशम् । गजासनस्थिता रम्भा सुरूपा सर्वकामदा” । <HI>शिवायाः “शिवा वृषासना कार्या त्रिनेत्रा वरपाणिका । डमरूरगधारी च त्रिशूलाऽभयदायिका” । <HI>कीर्तेः “सुमध्याङ्कारयेत् कीर्तिं नीलोत्पलव्यवस्थिताम् । सर्वाभरणभूषाङ्गीं कलसोत्पलधारिणीम् । मदिरौदनगन्धाढ्या महार्घमणिभूषणा” । <HI>सिद्धेः “सिद्धिर्देवी प्रकर्तव्या सिद्धार्थकवरप्रदा । सितचन्दनगन्धाढ्या सितपङ्कजभूषिता । सितासनस्थिता देवी प्रतिहारोपशोभिता । <HI>ऋद्धेः “सुन्दरीङ्कारयेदृद्धिं पर्यङ्कासनसंस्थिताम् । दर्पणालोकसुरतां तिलकालकभूषिताम् । मालाचामरशोभाढ्यां वेणुवीणासदाप्रियाम्” । <HI>क्षमायाः “क्षमा तु सुमुखी कार्य्या योगपट्टोत्तरीयका । पद्मासनकृताधारा वरदोद्यतपाणिका । शूलमेखलसंयुक्ता प्रशान्ता योगसंस्थिता” । <HI>वैष्णव्याः “सुसिद्धा वैष्णवी कार्य्या शङ्खचक्रगदाम्बुजा । वनमालाकृतापीडा पीतवस्त्रा सुशोभिता” । <HI>ऐन्द्र्याः “ऐन्द्री सुरवराध्यक्षा गजराजोपरिस्थिता । वज्राङ्कुशधरा देवी हारकेयूरभूषिता” । <HI>याम्यायाः “वैवस्वती प्रकर्तव्या दुर्द्धरा महिषोपरि । शूकरास्या कपालेऽसृक् पिबन्ती दण्डधारिणी” । <HI>दीप्तेः “तेजोऽधिका प्रकर्तव्या दीप्तिश्चन्द्रासनस्थिता” । <HI>रतेः “कमनीया रतिः कार्या वसन्तोज्ज्वलभूषणा । नृत्यमाना शुभा देवी समस्ताभरणैर्युता । वीणावादनशीला च मदकर्पूरचर्चिता । दण्डाक्षसूत्रधरा च व्रतस्थायोगसंस्थिता” । <HI>श्वेतायाः “श्वेता पूर्णेन्दुसदृशा श्वेतपङ्कजसंस्थिता” । <HI>भद्रायाः “भद्रा सुभद्रा कर्तव्या भद्रासनव्यवस्थिता । नीलोत्पलफलहस्ता शूलसूत्राक्षधारिणी” । <HI>मङ्गलायाः “सिंहासनस्थिता देवी जटामुकुटमण्डिता । शूलाक्षसूत्रधरा च वरदाभयचापधृक् । दर्पणं शरखेटञ्च खड्गचन्द्रधरा शिवा । सुरूपा लक्षणोपेता सुस्तनी चारुहासिनी । सर्वाभरणभूषाङ्गी सर्वशोभासमन्विता” । <HI>जयाविजययोः “जयाञ्च विजयां कुर्यात् शूलपद्माक्षधारिणीम् । वरोद्यताञ्च सिंहस्थां सर्वकर्मप्रसाधिनीम्” । <HI>काल्याः “काली करालरूपा च चण्डपाशोद्यता भवेत्” । <HI>घण्टाकर्ण्याः “घण्टाकर्णी प्रकर्तव्या घण्टात्रिशूलधारिणी” । <HI>जयन्त्याः “जयन्ती सुन्दरी कार्य्या कुन्तशूलासिधारिणी । खेटकव्यग्रहस्ता च पूजनीया शुभान्वितैः” । <HI>दितेः “दितिर्दैत्यनुता देवी सदा पूज्या महामुने! । दण्डासनस्थिता भद्रा सर्वाभरणभूषिता । फलनीलोत्पलकरा चोत्सङ्गशिशुभूषिता” । <HI>अरुन्घत्याः “अक्रोधाऽरुन्घती देवी सितवस्त्रा व्रतस्थिता । पत्रपुष्पोदककरा चन्दनेन सुचर्चिता” । <HI>अपराजितायाः “अपराजिता च कर्तव्या सिंहारूढा महाबला । पिनाकेषुकरा चैव खड्गखेटकधारिणी । त्रिनेत्रेन्दुजटाभारा कृतवासुकिकङ्कणा” । <HI>कौमार्य्याः “कौमारी चैव कर्तव्या मयूरासनशक्तिभृत् । त्रिदण्डीकालरूपा च रक्तमाल्या सकुक्कुटा” । चतुःषष्टियोगिनीरूपाणि मयदीपिकायां <HI>१ अक्षोभ्यायाः “वज्रास्याऽभयभृद्याम्ये करे सा खेटभृत्ततः । हेमभूषणभूषा स्यादक्षोभ्या करिसंस्थिता” । <HI>२ ऋक्षकर्ण्याः “ऋक्षकर्णी तु गौराङ्गी कम्बुवाणाभयावहा । धनुःकपालभृत् सौम्ये ऋक्षस्था तर्जनीस्थिता” । <HI>३ राक्षस्याः “राक्षसी हेमवर्णा स्याच्चारुगात्री वृषस्थिता । कुठाराशनिभृद्याम्ये वामे पाशाङ्कुशान्विता” । <HI>४ क्षपणायाः “क्षपणा चम्पकच्छाया दक्षिणे मुद्गराङ्कुशो । कपालञ्च फलं सव्ये धत्ते कुञ्जास्थिसंस्थिता” । <HI>५ क्षयायाः “क्षया कूर्मस्थिता गौरी जपस्था सा घटान्विता । वामे कपालपिण्डाभृत्सर्वालङ्कारभूषिता” । (जपस्था जपपरा) <HI>६ पिङ्गाक्ष्याः “पिङ्गाक्षी स्याद्बभ्रुवर्णा त्रिनेत्रा च हयस्थिता । कौशेयपाशभृद्याम्ये वामे चाङ्कुशखेटिनी” । <HI>७ अक्षयायाः “अक्षया हेमवर्णा स्याच्चारुगात्री वृकस्थिता । कुठारखड्गभृद्याम्ये वामे पाशाङ्कुशान्विता” । <HI>८ क्षेमायाः “क्षेमा तु शवगा पीता शक्तिभिन्दीधनुःकरा । याम्ये डमरुशूलेषुवस्तभृत् मृगसंस्थिता” । <HI>९ बालायाः “शक्तिखड्गधरा त्र्यक्षा खेटपाशकपालिनी । रक्ता वह्निस्थिता वाला क्रीडन्ती दहनैः सह” । <HI>१० लीलायाः “लीला लीलावती रक्ता दक्षपाणिजयान्विता । बिभ्राणा पट्टिशम्पाशं वामे मस्तार्द्धमम्बुजम्” । <HI>११ लयायाः “वृषारूढा जया रक्ता याम्ये दण्डासिधारिणी । कर्त्तरीकार्द्धभृद्वामे तर्जन्यासक्तसिक्थका” । <HI>१२ लोलायाः “कर्तरी मार्जनी याम्ये सौम्ये पीडनकङ्करे । शूलं रुरुयुतं धत्ते लोला तु खरगा सदा” । <HI>१३ लङ्कायाः “वामे लुलापमुण्डञ्च तत् पिवन्त्यसृक्रक्तिका । लङ्केशोरःस्थिता लङ्का खादन्ती पिशितङ्घनम्” । <HI>१४ लङ्केश्वर्य्याः “त्रिफलाशाकखोटोदामोदकाशी च दक्षिणे । शोणा लङ्केश्वरी कुम्भे डिम्बस्रुचौ बिभ्रती” । <HI>१५ लालसायाः “दक्षिणे वरदं चक्रं वामे कङ्कणकङ्करे । बिभ्राणा कोलगा रक्ता लालासृग्लालसा मता” । <HI>१६ विमलायाः “द्वीपिस्था विमला रक्ता त्र्यक्षाऽलङ्कारभूपिता । कर्तरीकुम्भभृद्याम्ये वामे पाशकपालिनी” । <HI>१७ हुताशनायाः “कृष्णा हुताशनाब्जस्था ज्वालिनी दक्षिणे शुभा । वामे त्वभयहस्ता स्याद्विष्टराज्यघटान्विता” । <HI>१८ विशालाक्ष्याः “शूकरास्या विशालाक्षी त्रिसन्ध्यस्था सितेतरा । घण्टावाद्यधरा सौम्ये याम्ये कर्तरिकाभया” <HI>१९ हुङ्कारायाः “हुङ्कारा मीनवक्त्रा स्यात् मीनगा साक्षमालिनी । मुषलं बिभ्रती वामे सौम्ये तु फलपल्लवौ” । <HI>२० बडवामुख्याः “अङ्काभ्यां बिभ्रती बालौ पर्यङ्के बडवामुखी । समत्स्यकूर्मभृद्याम्ये कृष्णा नीलधरान्यतः” । <HI>२१ हाहारवायाः “तर्ज्जन्यभयभृत्सौम्ये याम्ये दण्डकपालिनी । कृष्णा हाहारवा क्रूरा रासभस्था खरस्मिता” । <HI>२२ महाक्रूरायाः “लुलापास्या लुलापस्था महाक्रूरा सितेतरा । वामेऽस्याः पाशमालाब्जं दक्षिणे दण्डलेखनी” । <HI>२३ क्रोधनायाः “असिता क्रोधना याम्ये खादन्ती मांसमण्डकम् । वामे विद्युज्जिह्वा क्रूरा सव्ये सीरकपालिनी” चक्रस्थाऽऽकण्ठमदिरां बिभ्रती जम्बुकस्थिता” । <HI>२४ भयाननायाः “कृष्णा भयानना गृध्रीदंष्ट्रोग्रास्थिविभूषणा । याम्ये स्यात् शिखरं शूलं घर्घरं लेलिहान्यतः” । <HI>२५ सर्वज्ञायाः “त्रिशूलपृष्ठभृद्वामे मुण्डं डमरुकं शवम् । विभ्राणा भाजनं द्वाभ्यां सर्वज्ञा प्रेतगाऽसिता” । <HI>२६ तरलायाः “जानुक्षिप्तौ करौ कृत्वा उद्यन्ती तरलायते । शूलडमरुहस्ता च गोधास्था तरलाऽसिता” । <HI>२७ तारायाः “तारा तारगुणैर्युक्ता कौशिकस्था सितेतरा । धत्ते शवार्द्धके सौम्ये शूलमुद्गरमन्यतः” । <HI>२८ कृष्णायाः “कृष्णा पद्मस्थिता दक्षे ज्ञानमुद्राक्षमालिनी । ऋग्वेदं वामतो धत्ते पुस्तकञ्च कमण्डलुम्” । <HI>२९ हयाननायाः “रौद्रा कृष्णा तुरङ्गास्या कबन्धस्था हयानना । मुण्डशूर्पधरा याम्ये सौम्ये संहारिकाङ्कभृत्” । <HI>३० रससंग्राह्याः “छिन्नहस्ता शवाकृष्टा सारा स्थूला जटाधरा । खट्वाङ्गं डमरुं सौम्ये शूलोल्के बिभ्रती ततः । शवस्था रससंग्राही नृत्यन्ती जटिलाऽसिता । कुशूलान् चक्रकङ्कालान् बिभ्रती चर्मवासिनी” । <HI>३१ शबरायाः “सवेदनद्विजासक्ता वरिष्ठा शवराऽलिभा । वामे करोपधानासिधारा उल्काधरान्यतः” । <HI>३२ तालुजिह्विकायाः “स्फटिकाभा गरुत्मस्था सुकान्ता तालुजिह्विका । शङ्खखेटकहस्ताग्रा याम्ये स्वस्तिकखड्गभृत्” । <HI>३३ रक्ताक्ष्याः “रक्ताक्षी वाहमारूढा रक्तपाना शशिप्रभा । गदाखड्गधरा याम्ये वामे पाशकपालभृत्” । <HI>३४ सुप्रसिद्धायारूपवाक्यं मुद्रितपुस्तके पतितं मयदीपिकायां दृश्यम् । <HI>३५ विद्युज्जिह्वायाः “विद्युज्जिह्वाऽसिता क्रूरा सव्ये सीरकपालिनी । चक्रस्था चक्रकर्तरीधारिणी दक्षिणे करे” । <HI>३६ करङ्किण्याः “ग्राहस्था चामरच्छत्रभृद्दृतिद्वयसंयुता । कुम्भपाशधरा श्वेता क्रोधयुक्ता करङ्किणी” । <HI>३७ मेघनादायाः “मेघनादा तु चन्द्राभा खड्गखेटकधारिणी । जालैर्वृता घनारूढा तडिन्मण्डसन्निभा” । <HI>३८ प्रचण्डोग्रायाः “प्रचण्डोग्रा तु नक्रस्था याम्येऽस्याः कर्त्तरीफलम् । कपालं मुण्डमन्यत्र शत्रुघ्नी स्फटिकप्रभा” । <HI>३९ कालकर्ण्याः “शुक्ला वृषासना रौद्रा बिभ्रत्यब्जाक्षसूत्रकम् । कालकर्णी जगत्ख्याता कर्णिकारविभूषणा” । <HI>४० चन्द्रावल्याः “चन्द्रावली तु हेमाभा हेमसिंहासनस्थिता । याम्येऽक्षमाला मालाभृत् शेषेऽब्ज--ध्वजधारिणी” । <HI>४१ चन्द्रहासायाः “चन्द्रहासा स्थिता गौरी वेदास्या दोर्द्वयोः क्रमात् । कमण्डल्वङ्कुशव्यग्रा मन्त्रमालास्रु चान्विता” । <HI>४२ वरप्रदायाः “कर्त्तरीमभयं याम्ये धत्ते श्वेता वरप्रदा । वृषदंशसमारूढा पूर्णपात्रधरान्यतः” । <HI>४३ प्रपञ्चिकायाः “फलस्रगन्विता याम्ये कुन्त--कुण्डीधरान्यतः । रौक्ममाला प्रपञ्चास्या गौरी विश्वप्रपञ्चिका । <HI>४४ प्रलयान्तायाः “मर्कटस्था प्रलयान्ता बिभ्रती करयोर्द्वयोः । खादन्त्याम्रफलं हृष्टा गौराङ्गी वानरानना” । <HI>४५ शिशुवक्त्रायाः “शिशुवक्त्रा मृगालीढा पिङ्गाभा याम्यसौम्ययोः । भिन्दीपालकखेटाभ्यां पाशासिभ्याञ्च संयुता । <HI>४६ पिशाच्याः “काकास्या श्येनगा गौरी पिशाची रक्तमण्डिता । कङ्काल--कर्त्तरीखड्गं विभ्रती याम्यसौम्ययोः” । <HI>४७ पिशिताशायाः “फल--तूणधरा वामे सौम्ये--शस्त्रासिधारिणी । खड्गस्था बभ्रुवर्णा स्यात् पिशिताशातिदुर्बला” । <HI>४८ लोलुपायाः “नृत्यन्ती लोलुपा पीना खरस्था याम्यसौम्ययोः । खड्गडमरुकर्त्तरीः पाशञ्चैव तु बिभ्रती” । <HI>४९ धमन्थाः “धमनी पुष्पकस्था स्यात् गौरी यक्षगणान्विता । गदापट्टिशमृत्सौम्ये स्थूलतोमरिणी ततः” । <HI>५० तपन्याः “तपनी सर्पगा गौरी वराङ्गी पन्नगानना । स्वकर्णयानयोर्भोगे न्यस्तहस्तोग्ररूपिणी” । <HI>५१ वामन्याः “पीता महाखुगा सा स्यात् वामनी बिभ्रती करे । कुठारं लगुडं वामेऽक्षमालां पनसन्ततः” । <HI>५२ विकृताननायाः “शूलभिन्नलुलापास्या सिंहाकृष्टशरीरिणी । जिह्वे द्वे बिभ्रती चैव चतुर्दोर्विकृतानना” । <HI>५३ वायुवेगायाः “शङ्खपूरणिका द्वाभ्यां वृकाभयधरा द्वयोः । द्विसिंहरथसंस्था स्यात्तालाभा वायुवेगिका” । <HI>५४ वृहत्कुक्षेः “भासस्थिता वृहत्कुक्षिः सौम्ये मुण्डकपालभृत् । गौरी महातनुर्याम्ये कर्त्तरीपट्टिकाधरा” । <HI>५५ विकृतायाः “उष्ट्रस्था विकृता गौरी भयकृद्विकृतानना । तूणञ्च डमरुं याम्ये सौम्ये खड्गार्द्धमस्तकम्” । <HI>५६ विश्वरूपिकायाः “खेटक खड्भृद्वामे गदा--चक्रास्त्रभृत्ततः । वनमालावती पोता तार्क्ष्यस्था विश्वरूपिका” । <HI>५७ यमजिह्वायाः “मुसलं मुद्गरं याम्ये परशुम्बन्धनं ततः । बिभ्रती यमजिह्वा स्यात् कराला महिषस्थिता” । <HI>५८ जयन्त्याः “नृत्यन्ती खरगा श्वेता याम्ये डमरुतूणभृत् । सदैत्यशैलमुण्डोग्रा जयन्ती वामहस्तयोः” । <HI>५९ ८ दुर्जयायाः “श्वारूढा दुर्जया श्वेता रौद्री भूतगणावृता । खड गकुन्तोद्यतकरा दुर्गकाननवासिनी” । <HI>६० यमान्तिकायाः “असकृत् खेटिनी दोर्भ्यां चतुर्दोर्य्याम्यसौम्ययोः । शूलवाणधरा याम्ये धनुःशक्तिकरान्यतः । शकटस्थातिघोरास्या क्षीरवर्णा यमान्तिका” । <HI>६१ विडाल्याः “मार्ज्जारस्था विडाली च विडालाक्षी भवेत् सिता” । <HI>६२ रेवत्याः “वामे तूणञ्च खट्वाङ्गं शूलं टङ्कञ्च बिभ्रती । कृशा पिशाचवक्त्रोग्रा कपालस्था च रेवती” । <HI>६३ पूतनायाः “कुशूलयष्टिभृद्वामे मिन्दीपालकपालभृत् । कुण्डाभा पूतना त्र्यक्षा विकृतास्या शवस्थिता” । <HI>६४ विजयन्तिकायाः “कर्त्तरीशूलभृद्याम्ये वामे मुण्डकपालिनी । श्वेतवर्णा वृषारूढा विजया विजयप्रदा” । <HI>ब्रह्मणः विष्णुधर्मोत्तरात् “ब्रह्माणं कारयेद्विद्वान् देवं सौम्यं चतुर्भुजम् । बद्धपद्मासनन्तुष्टं तथा कृष्णाजिनाम्बरम् । जटाधरं चतुर्बाहुं सप्तहंसरथस्थितम् । वामे न्यस्तेतरकरन्तस्यैकन्दोर्युगं भवेत् । एतस्मिन् दक्षिणे पाणावक्षमाला तथा शुभा । कमण्डलुं द्वितीये च सर्वाभरणधारिणम् । सर्वलक्षणयुक्तस्य शान्तिरूपस्य पार्थिव! । प्रद्मपत्रदलाग्राभं ध्यानसंमीलितेक्षणम् । अर्च्चायाङ्कारयेदेवं चित्रे वा वास्तुकर्मणि” । <HI>आदित्यपुराणे तु “पद्मपत्रासनस्थश्च ब्रह्मा कार्यश्चतुर्मुखः । साव्रित्री तस्य कर्तव्या वामोत्सङ्गगता तथा” । <HI>प्रजापतेः “आदित्यवर्णं धर्मज्ञ! साक्षमालाकरं तथा । रूपं पूर्वोदितं कार्यं रूपमन्यज्जगत्पतेः” । <HI>लोकपालब्रह्मणः “हंसयानेन कर्तव्यो न कार्यश्च चतुर्मुखः । ब्रह्माख्यमपरं रूपं सर्वकार्ये प्रजापतेः । अक्षसूत्रं पुस्तकञ्च धत्ते पद्मं कमण्डलुम् । चतुर्वक्त्रा तु सावित्री श्रोत्रियाणां गृहे हिता” । <HI>विश्वकर्मणः “विश्वकर्मा तु कर्तव्यः सुरसूत्रधरः प्रभुः । सन्दंशपाणिर्द्विभुजस्तेजोमूर्तिधरो महान्” । <HI>घर्मस्य “चतुर्वक्त्रश्चतुष्पादश्चतुर्बाहुः सिताम्बरः । सर्वाभरणवान् श्वेती धर्मः कार्यो विजानता । दक्षिणे चाक्षमाला च तस्य वामे च पुस्तकम् । मूर्तिमान् व्यवसायस्तु कार्यो दक्षिणभागतः । वामभागे ततः कार्यो वृषः परमरूपवान् । कार्यौ पद्मकरौ मूर्धि विन्यस्तौ तु तथा तयोः” । <HI>ऋग्वेदस्य विश्वकर्मशास्त्रात् “ऋग्वेदः श्वेतवर्णः स्यात् द्विभुजो रासभाननः । अक्षमालाधरः सौम्यः प्रीतश्चाध्ययनोद्यतः” । <HI>सामवेदस्य “नोलोत्पलदलाभासः सामवेदो हयाननः । अक्षमालान्वितो दक्षे वामे कम्बूधरः स्मृतः” । <HI>यजुर्वेदस्य “अजास्यः पीतवर्णः स्यात् यजुर्वेदोऽक्षसूत्रधृक् । वामे कुलिशपाणिस्तु भूतिदो मङ्गलप्रदः” । <HI>अथर्ववेदस्य “आथर्वणाभिधो वेदो धवलो मर्कटाननः । अक्षसूत्रञ्च खट्वाङ्गं विभ्राणोऽयं जयप्रियः” । <HI>शिक्षायाः “शिक्षा शुभ्राभयकरा ज्ञानमुद्रान्विता शुभा । साक्षसूत्रा सकुण्डीका द्विभुजा दण्डपङ्कजा” । <HI>कल्पस्य “कल्पस्तु कुमुदाभासो वायसास्यो महोदरः । दण्डी कुण्डीधरीऽब्जस्थो मेखलाकुण्डलान्वितः” । <HI>व्याकरणस्य “सितं व्याकरणं ज्ञेयं मयूरास्यं धटोदरम् । वीणाकजान्वितं दिव्यं दिव्यवस्त्रविभूषितम्” <HI>निरुक्तस्य “इन्दुवन्निर्मलं शान्तं वकवक्त्रं कृशोदरम् । पाशपङ्कजहस्तं स्याच्चाक्षसूत्रं सपुस्तकम् । नरुक्तमिति निर्णीतं छन्दोनिर्णीयतेऽधुना” । <HI>छन्दसः “जवाकुसुमसंकाशं छन्दो ज्ञेयं विपश्चिता । चकोरास्यञ्जपाक्षन्तु शक्तिं बिभ्रच्छिखान्विताम् । लोहकुण्डलकोपेतं प्रवालकृतकुण्डलम्” । <HI>ज्योतिषस्य “ज्योतिषं तु विडालास्यमिन्द्रगोपनिभं शुभम् । अक्षसूत्रं कजं बिभ्रद्धस्तयोर्दक्षवामयोः” । <HI>मीमांसायाः “सोमकान्तिसमाभासं मीमांसाशास्त्रमुत्तमम् । अक्षसूत्रं दधद्दक्षे सुधापूर्णघटं करे” । <HI>न्यायस्य “अतसीपुष्पसङ्काशो न्यायो ज्ञेयो विपश्चिता । सिंहास्यो दक्षिणे सूत्रं ध्वजं वामकरे दघत्” । <HI>धर्मशास्त्रस्य “धर्मशास्त्रं सितं शान्तं चाषवक्त्रं कजासनम् । मुक्ताजपाक्षभृद्दक्षे तुलाहस्तन्तु वामतः” । <HI>पुराणस्य “पुराणं चम्पकाभासं शुकवक्त्रं चतुर्दलम् । अक्षसूत्रं द्वये ज्ञेयं नानाभरणभूषितम्” । <HI>इतिहासस्य “इतिहासः कजाभासः शूकरास्यो महोदरः । अक्षसूत्रं घटं बिभ्रत् पञ्चजाभरणान्वितः” । <HI>घनुर्वेदस्य “पीतवर्णो धनुर्वेदः पिकवक्त्री महातनुः । रत्नमालावलिं धत्ते मस्तके भूषिता जटा” । <HI>आयुर्वेदस्य “आयुर्वेदो हरिद्राभो वानरास्यो विशालदृक् । अक्षसूत्रं सुधाकुम्भं बिभ्रदारोग्यदो भृशम्” । <HI>नृत्यशास्त्रस्य “नृत्यशास्त्रं सितं रम्यं मृगवक्त्रं जटाधरम् । अक्षसूत्रं त्रिशूलञ्च बिभ्राणञ्च त्रिलीचनम्” । <HI>पञ्चरात्रस्य “पञ्चरात्राभिधं शास्त्रं धबलं वृषभाननम् । अक्षसूत्रं हलं घत्ते वनमालाविभूषितम्” । <HI>पाशुपतस्य “शास्त्रं पाशुपतं शुभ्रं व्यालवक्त्रं कृशोदरम् । सूत्रपात्रधरं भीमं व्याघ्रचर्माम्बरावृतम्” । पातञ्जलस्य “पातञ्जलाभिधं रक्तं सर्पवक्त्रं सुतेजसम् । अक्षसूत्रं पृदाकुञ्च धारयन् कुण्डलान्वितम्” । (पृदाकुः सर्पः) । <HI>साङ्ख्यस्य “साङ्ख्यं तत् कपिलं बभ्रुवक्त्रमुज्वलतुन्दिलम् । जाप्यदण्डधरं दीर्घनखलोमजटाघरम्” । <HI>अर्थशास्त्रस्य “अर्थशास्त्रं भवेद्गौरं सारिकावदनं शुभम् । अक्षसूत्रं फलं बिभ्रदन्नहारं कमण्डलुम्” । <HI>प्रसङ्गाद्वेदादीनामधिदेवताः तत्रोक्ताः प्रदर्श्यन्ते विष्णुधर्मोत्तरात् “ऋग्वेदस्तु स्मृतो ब्रह्मा यजुर्वेदस्तु वासवः । सामवेदस्तथा विष्णुः शम्भुश्चाथर्वणो भवेत् । शिक्षा प्रजापतिर्ज्ञेयः कल्पो ब्रह्मा प्रकीर्तितः । सरस्वती व्याकरणं निरुक्तं वरुणः प्रभुः । छन्दो विष्णुस्तथैवाग्निर्ज्योतिषं भगवान् रविः । मीमांसा भगवान् सोमी न्यायदेवः समीरणः । घर्म्मश्च धर्म्मशास्त्राणि पुराणञ्च तथा मनुः । इतिहासः प्रजाध्यक्षो धनुर्वेदः शतक्रतुः । आयुर्वेदस्तथा साक्षाद्देवो धन्वन्तरिः प्रभुः । कलावेदो मही देवी नृत्यशास्त्रं महेश्वरः । सङ्कर्षणः पञ्चरात्रं रुद्रः पाशुपतं तथा । पातञ्जलमनन्तश्च साङ्ख्यञ्च कपिलो मुनिः । अर्थशास्त्राणि सर्वाणि धनाध्यक्षः प्रकीर्तितः । कलाशास्त्राणि सर्वाणि कामदेवो जगद्गुरुः । अन्यानि यानि शास्त्राणि यत् कर्म्माणि प्रचक्षते । स एव देवता तस्य शास्त्रं कार्यञ्च देववत्” । <HI>ऋषीणाम् मयसंग्रहे “उदासीना सोपवीताः कमण्डल्वक्षसूत्रिणः । जटिलाः श्मश्रुलाः शान्ताः आसीना ध्यानतत् पराः । सप्तर्षयो वसिष्ठश्च काया भार्य्यासमन्वितः । गौतमश्च भरद्वाजो विश्वामित्रश्च कश्यपः । जमदग्निर्वसिष्ठोऽत्रिः सप्त वैवस्वतेऽन्तरे । मरीचिरत्र्यङ्गिरसौ पुलस्त्यः पुलहः क्रतुः । प्रचेताश्च वसिष्ठश्च भृगुर्नारद एव च । जटिलाः श्मश्रुलाः शान्ताः कृशा धमनिसन्तताः । कुसुम्भाक्षधराः कार्य्या मुनयो द्विभुजा दश” । <HI>नारदस्य “नारदो देवगन्घर्वः साक्षसूत्रकमण्डलुः । सेव्यो वै वीणया वामभुजमूलीपगूढया” । <HI>मुनीनाम् भविष्योत्तरात् “प्रकृत्या काञ्चनं कृत्वा यथा शक्त्या तु शीभितम् । पुरुषाकृतिं प्रशान्तञ्च जटामञ्जुलधारिणम् । कमण्डलुकरं शिष्यैर्मृगैश्च परिवारितम् । मृत्युध्रुग्विषहन्तारं दर्भहस्तं वरं मुनिम” । <HI>भृगूणाम् “कर्तव्याः शक्ररूपेण भृगवो नाम देवताः । भुवनो भावनश्चैव सुजन्यः सुजनस्तथा । क्रतुः सुवः स्वसुर्नाम व्यजश्च व्यमुनस्तथा । प्रसवश्चाव्ययश्चैव दक्षो द्वादशकस्तथा । भृगवो नामनिर्दिष्टा देवा द्वादश यज्ञियाः” । <HI>अङ्गिरसः “जीवरूपेण कर्तव्या देवाश्चाङ्गिरसस्तथा । आत्मा ह्यायुर्मनो दक्षः परप्राणस्तथैव च । हविष्यश्च गविष्ठश्च ऋतः सत्यश्च तेजसः” । <HI>विष्णोः विष्णुधर्म्मोत्तरात् “देवदेवं यथा विष्णुं कारयेद्गरुडस्थितम् । कौस्तभोद्भासितोरस्कं सर्वाभरणघारिणम् । सजलाम्बुदसच्छायं पीतदिव्याम्बरं तथा । मुखानि चास्य चत्वारि बाहवो द्विगुंणास्तथा । सौम्येन्दुवदनं पूर्वं नारसिंहन्तु दक्षिणम् । कपिलं पश्चिमं वक्त्रं तथा वाराहमुत्तमम् । तस्य दक्षिणहस्तेषु वाणारिमुसलाभयम् । चर्मसीरवराविन्दुर्वामे च वनमालिनः । कार्य्याणि विष्णोर्द्धर्मज्ञ! वामहस्तेष्वनुक्रमात्” । (अरि, चक्रं इन्दुः शङ्खः) । <HI>लोकपालविष्णोः “एकवक्त्री द्विवाहुश्च गदाचक्रधरः प्रभुः । <HI>वासुदेवस्य “एकवक्त्रश्चतुर्बाहुः मौम्यरूपः सुदर्शनः । पीताम्बरश्च मेघाभः सर्वाभरणभूषितः । कण्ठेन शुभदेशेन कम्बुतुल्येन राजता । वराभरणयुक्तेन कुण्डलोत्तरभूषिणा । अङ्गदी वद्धकेयूरो वनमालाविभूषणः । उरसा कौस्तुभं बिभ्रत् किरीटं शिरसा तथा । शिरःपद्मस्तथैवास्य कर्तव्यश्चारुकर्णिकः । पुष्टिश्लिष्टायतभुजस्तनुस्ताम्रनखाङ्गुलिः । मध्येन त्रिवलीभङ्गशोभितेन सुचारुणा । स्त्रीरूपधारिणी क्षौणो कार्य्या तत्पादमध्यगा । तत्करस्थाङ्घ्रियुगला देवः कार्य्यो जनार्दनः । तालान्तरपदन्यासः किञ्चिन्निष्क्रान्तदक्षिणः । अनुदृश्या मही कार्या देवदर्शितविस्मिता । देवश्च कटिवासेन कार्यो जान्ववलम्बिना । वनमाला च कर्त्तव्या देवजान्ववलम्बिनी । यज्ञोपवीतं कर्तव्यं नाभिदेशमुपागतम् । उत्फुल्लकमलं पाणौ कुर्याद्देवस्य दक्षिणे । वामपाणिगतं शङ्खं शङ्खाकारन्तु कारयेत् । दक्षिणे तु गदा देवी तनुमध्या सुलोचना । स्त्रीरूपधारिणी मुग्धा सर्वाभरणभूषिता । पश्यन्ती देवदेवेशं कार्या चामरधारिणी । कुर्यात्तन्मूर्ध्नि विन्यस्तं देवहस्तन्तु दक्षिणम् । वामभागगतश्चक्रः कार्यो लम्बोदरस्तथा । सर्वामरणसंयुक्तो वृत्तविष्फारितेक्षणः । कर्त्तव्यश्चामरकरो देववीक्षणतत्परः । कुर्यात् देवकरं वामं विन्यस्त तस्य मूर्द्ध्वनि । <HI>सङ्कर्षणस्य “वासुदेवस्वरूपेण कार्यः सङ्कर्षणः प्रभुः । स तु शुक्लवपुः कार्यो नीलबासा यदूचम! । गदास्थाने च मुसलञ्चक्रस्थाने च लाङ्गलम् । कर्त्तव्यौ तनुमध्यौ तु नृरूपौ रूपसंयुतौ” । <HI>द्युम्नस्य “वासुदेवस्वरूपेण प्रद्युम्नश्च तथा भवेत् । स तु दूर्वाङ्कुरश्यामः सितवासा विधीयते । चक्रस्थाने भवेच्चापो गदास्थाने तथा शरः । तथाविधौ तौ कर्त्तव्यौ यथा मुसललाङ्गलौ” । <HI>अनिरुद्धस्य “एतदेव तथा रूपमनिरुद्धस्य कारयेत् । पद्मपत्राभवपुषो रक्ताम्बरधरस्य तु । चक्रस्थाने भवेच्चर्म गदास्थानेऽसिरेव च । चर्म स्याच्चक्ररूपेण प्रांशुः खड्गो विधीयते । चक्रादीनां स्वरूपाणि किञ्चित्पूर्वं सुदर्शयेत् । रम्याण्यायुधरूपाणि चक्रादीन्येव यादव! । वामपार्श्वगताः कार्या देवानां प्रवराध्वजाः । सुपताकायुता राजन्! यष्टिस्थास्ते यथेरितम्” । <HI>लक्ष्मीनारायणयोः विश्वकर्मशास्त्रात् “लक्ष्मीनारायणौ कार्यौ संयुक्तौ दिव्यरूपिणौ । दक्षिणस्था विमोर्मूर्त्तिर्लक्ष्मीमूर्तिस्तु वामतः । दक्षिणः कण्ठलग्नोऽस्या वामो हस्तः सरोजभृत् । विभोर्वामकरो लक्ष्म्याः कुक्षिभागस्थितः सदा । सर्वावयवसंपूर्णा सर्वालङ्कारभूषिता । सुष्ठुनेत्रकपोलास्या रूपयौवनसंयुता । सिद्धिः कार्या समीपस्था चामरग्राहिणी शुभा । कर्तव्यं वाहनं सव्ये देवाधीभागगं सदा । शङ्खचक्रधरौ तस्य द्वौ कार्य्यौ पुरुषौ पुरः । वामनौ हारकेयूरकिरीटमणिभूषणौ । उपासकौ समीपस्थौ प्रभोर्व्रह्मशिवात्मकौ । रशनां योगपट्टञ्च शिखामञ्जलिमास्थितौ” । <HI>योगेश्वरस्य सिद्धार्थसंहितायाम् “पद्मासनसमासीनः किञ्चिन्मीलितलोचनः । घोणाग्रे दत्तदृष्टिश्च श्वेतपद्मोपरिस्थितः । वामदक्षिणगौ हस्तौ उत्तानावेकभागगौ । तत्करद्वयपार्श्वस्थे पङ्केरुहमहागदे । ऊर्द्धे करद्वये तस्य पाञ्चजन्यः सुदर्शनः । योगस्वामी स विज्ञेयः पूज्यो मोक्षार्थियोगिभिः” । <HI>चतुर्विंशतिमूर्त्तीनां लक्ष्माणि विष्णुधर्मोत्तरे उक्तानि चतुर्विंशतिभूर्त्तिशब्दे २८७८ पृ० दर्शितानि <HI>हंसमत्स्यकूर्माणाम् “हंसोमत्स्यस्तथा कूर्मः कार्यास्तद्रूपधा रिणः । शृङ्गी मत्स्यस्तु कर्त्तव्यो देवदेवो जनार्दनः” । <HI>“वराहस्य “ऐश्वर्यसंनिरुद्धश्च वराहो भगवान् हरिः । ऐश्वर्यशक्त्या दंष्ट्राग्रसमुद्धृतवसुन्धरः । नृवराहोऽथ वा कार्य्यः शेषोपरिगतः प्रभुः । शेषश्चतुर्भुजः कार्य्यः चारुरत्नफणान्वितः । आश्चर्योत्फुल्लनयनो देववीक्षणतत्परः । कर्त्तव्यौ सीरमुसलौ करयोस्तस्य यादव! । सर्पभोगश्च कर्त्तव्यस्तथैव रविताञ्जलिः । आलीढस्थानसंस्थानस्तत्पृष्ठे भगवान् भवेत् । वामारत्निगता तस्य योषिद्रूपा वसुन्धरा । नमस्कारपरा तस्य कर्त्तव्या द्विभुजा शुभा । यस्मिन् भुजे धरा देवी तत्र शङ्खकरो भवेत् । अन्ये तस्य कराः कार्य्याः पद्मचक्रगदाधराः । हिरण्याक्षशिरश्छेदचक्रोद्वृत्तकरोऽथ वा । मृतोद्धृतहिरण्याक्षः सुमुखो भगवान् भवेत् । मूर्त्तिमन्तमनैश्वर्य्यं हिरण्याक्षं विदुर्बुधाः । ऐश्वर्येणाविनाशेन स निरस्तोऽरिमर्दनः । नृवराहोऽथ वा कार्यो ध्याने कपिलवत् स्थितः । द्विभुजस्त्वथ वा कार्यः पिण्डनिर्वपनोद्यतः । समग्रक्रोडरूपेण बहुदानवमध्यगः । नृवराहोवराहश्च कर्त्तव्यः क्ष्माविदारणः” । <HI>नरसिंहस्य “य एवं भगवान्विष्णुर्नरसिंहवपुर्द्धरः । ध्यानविधिः स एवोक्तः परमज्ञानवर्द्धनः । पीनस्कन्धकटिग्रीवः कृशमध्यः कृशोदरः । सिंहाननो नृदेहश्च नीलवासाः प्रभान्वितः । आलीढस्थानसंस्थानः सर्वाभरणभूषितः । ज्वालामालाकुलगुखो ज्वालाकेसरमण्डलः । हिरण्यकशिपोर्वक्षःपाटयन्नखरैः खरैः । नोलोत्पलाभः कर्तव्यो देवजानुगतस्तथा । हिरण्यकशिपुर्दैत्यस्तमज्ञानं विदुर्बुधाः” । <HI>वामनस्य “कर्त्तव्यो वामनो देवः सङ्कटैर्गात्रपर्वभिः । पीनगात्रश्च कर्तव्यो दण्डी चाध्ययनोद्यतः । दूर्वाश्यामश्च कर्तव्यः कृष्णाजिनघरस्तथा” । <HI>त्रिविक्रमस्य “सजलाम्बुदसङ्काशस्तथा कार्य्यस्त्रिविक्रमः । दण्डपाशधरः कार्य्यः शङ्खचक्रगदाधरः । शङ्खचक्रगदापद्माः कार्य्यास्तस्य सरूपिणः । निर्देहास्ते न कर्तव्या शेषं कार्यन्तु पूर्ववत् । एकोर्द्धवदनः कार्य्यो देवो विस्फारितेक्षणः” । <HI>परशुरामस्य “कार्य्यस्तु भार्गवो रामो जटामण्डलदुर्दृशः । हस्तेऽस्य परशुः कार्य्यः कृष्णाजिनधरस्य तु” । <HI>रामादीनाम् “रामो दाशरथिः कार्यो राजलक्षणलालितः । भरतो लक्ष्मणश्चैव शत्रुघ्नश्च महायशाः । तथैव सर्वे कर्तव्याः किन्तु मौलिविवर्जिताः” । <HI>कृष्णस्य “कृष्णश्चक्रधरः कार्यो नो लोत्पलदलच्छविः । इन्द्रीवरधरा कार्या तस्य साक्षा च्च रूक्मिणी” । <HI>बलभद्रस्य “सीरपाणिर्बलः कार्यो मुसली चैव कुण्डली । श्वेतोऽतिनीलवसनो मदादञ्चितलोचनः” । <HI>प्रद्युम्नस्य “चापवाणधरः कार्यः प्रद्युम्नश्च सुदर्शनः । राजन्निन्द्रमणिश्यामः श्वेतवासा मदोत्कटः” । <HI>कामस्य “कामदेवस्तु कर्तव्यो रूपेणाप्रतिमो भुवि । अष्टबाहुः प्रकर्त्तव्यः शङ्खपद्मविभूषणः । चापवाणकरश्चैव मदादञ्चितलोचनः । रतिः प्रीतिस्तथा शक्तिर्मदशक्तिस्तथोज्ज्वला । चतस्रस्तस्य कर्त्तव्याः पत्न्यो रूपमनोहराः । चत्वारश्च करास्तस्य कार्या भार्यास्तनोपगाः । केतुश्च मकरः कार्यः पञ्चवाणमुखोमहान्” । <HI>अनिरुद्धसाम्बयोः “कर्त्तव्यश्चानिरुद्धोऽपि खड्गचर्मधरः प्रभुः । साम्बः कार्यो गदाहस्तः सुरूपश्च विशेषतः । साम्बानिरुद्धौ कर्तव्यौ पद्माभौ रक्तवाससौ” । <HI>देवक्याः “पद्मपत्राग्रगौराभा कर्तव्या देवकी तथा” । <HI>यशोदायाः “मधूकपुष्पसच्छाया यशोदापि सदा भवेत्” । <HI>गोपालस्य “गोपालप्रतिमां कुर्यात् वेणुवादनतत्पराम् । वर्हापीडां घनश्यामां द्विभुजामूर्द्ध्वसंस्थिताम्” । <HI>बुद्धस्य “काषायवस्त्रसंवीतः स्कन्धसंसक्तचीवरः । पद्मासनस्थो द्विभुजो ध्यायी बुद्धः प्रकीर्तितः” । <HI>कल्किनः “खड्गोद्यतकरः क्रुद्धो हयारूढो महाबलः । म्लेच्छोच्छेदकरः कल्की द्विभुजः परिकीर्तितः” । <HI>नरनारायणहरिकृष्णानाम् “दूर्वाश्यामो नरः कार्यो द्विभुजश्च महाबलः । नारायणश्चतुर्बाहुर्नीलोत्पलदलच्छविः । तयोर्मध्ये तु वदरी कार्या फलविभूषणा । वदर्यामवनौ कार्यावक्षमालाधरावुमौ । अष्टचक्रे स्थितौ याने मूतयुक्ते मनोरमे । कृष्णाजिनधरौ दान्तौ जटामण्डलधारिणौ । पादेन चैकेन रथस्थितेन पादेन चैकेन च जानुगेन । कार्यो हरिश्चात्र नरेण तुल्यः कृष्णोऽपि नारायणतुल्यमूर्तिः” । <HI>हयग्रीवस्य “मूर्तिमान् पृथिवीहस्तन्यस्तपादः सितच्छविः । नीलाम्बरधरः कार्यो देवी हयशिरोधरः । विन्द्यात् सङ्कर्षणांशेन देवो हयशिरोधरः । कर्तव्योऽष्टभुजो देवः तत्करेषु चतुर्ष्वथ । शङ्खं चक्रं गदां पद्मं स्वाकारङ्कारयेद्बुघः । चत्वारश्च कराः कार्या वेदानां देहधारिणाम् । देवेन मूर्ध्नि विन्यस्ताः सर्वाभरणधारिणः” । <HI>कपिलस्य “प्रद्युम्नं विद्धि वैराग्यात् कापिलीं तनुमास्थितः । मध्ये तु करकः वार्यस्तस्योत्सङ्गगतः परः । दोर्युगं चापरं तस्य शङ्वुचक्रधरं भवेत् । पद्मासनोपविष्टश्च ध्यानसंमीलितेक्षणः । कर्तव्यः कपिलो देवो जटामण्डलमण्डितः । वायुसंरोधपीनांसः पद्माङ्कचरणद्वयः । मृगाजिनधरो राजन्! श्मश्रुयज्ञीपवीतवान् । बिभुर्मन्त्रमहापद्मकलिकासंस्थितः प्रभुः । वैराग्यभावेन महानुभावी ध्यानस्थितः स्वम्परमं पदन्तत् । ध्यायंस्तथास्ते भुवनस्य गोप्ता शाङ्ख्यप्रवक्ता पुरुषः पुराणः” । <HI>व्यासस्य “कृशः कृष्णतनुर्व्यासः पिङ्गलोऽतिजटाधरः । सुमन्तुर्जैमिनिः पैलो वैशम्पायन एव च । तस्य शिष्याश्च कर्तव्याश्चत्वारः पारिशार्श्विकाः” । <HI>वाल्मीकेः “गौरस्तु कार्यो बाल्मीकिस्तेजोमण्डलदुर्दृशः । तपस्यभिरतः शान्तो न कृशो न च पीवरः” । <HI>दत्तात्रेयस्य “बाल्मीकिरूपं सकलं दत्तात्रेयस्य कारयेत्” । <HI>धन्वन्तरेः “धन्वन्तरिः सुकर्तव्यः सुरूपः प्रियदर्शनः । करद्वयगतश्चास्य सामृतः कलसो भवेत् । <HI>जलशायिनः “जलमध्यगतः कार्य्यः शेषपन्नगतल्पगः । फणापुञ्जमहारत्नदुर्निरीक्ष्यशिरोधरः । देवदेवस्तु कर्तव्यस्तत्र गुप्तश्चतुर्भुजः । तथापरश्च कर्तव्यः शेषभोगाङ्कसंस्थितः । एकपादोऽस्य कर्तव्यो लक्ष्म्युत्सङ्गगतः प्रभोः । तथापरश्च कर्तव्यस्तत्र जानौ प्रसाधितः । कर्तव्यो नाभिदेशस्थस्तथा तस्यापरः करः । तथैवान्यः करः कार्यो देवस्य तु शिरोधरः । सन्तानमञ्जरीधारी तथैवास्यापरो भवेत् । नाभीसरसिसम्भूते कमले तस्य यादव! । सर्वपृथ्वीमयो देवः प्राग्वत्कार्यः पितामहः । नाललग्नौ च कर्तव्यौ पद्मस्य मधुकैटभौ । नृरूपधारीणि भुजङ्गमस्य कार्याण्यथास्त्राणि तथा समीपे । एतत्तवाग्रे यदुपुङ्गवोक्तं देवस्य रूपं परमस्य तस्य” । <HI>गरुडस्य विष्णुधर्मोत्तरात् “तार्क्ष्यो मरकतप्रख्यः कौशिकाकारनासिकः । चतुर्भुजस्तु कर्तव्यो वृत्तनेत्रमुखस्तथा । गृध्रोरुजानुचरणः पक्षद्वयविभूषितः । प्रभासंस्थानसौवर्णकलापेन विराजितः । छत्रन्तु पूर्णकुम्भञ्च करयोस्तस्य कारयेत् । करद्वयन्तु कर्तव्यं तथा विरचिताञ्जलि । यदास्य भगवान् पृष्ठे छत्रकुम्भधरौ करौ । न कर्तव्यौ तु कर्तव्यौ देवपादधरौ शुभौ । किञ्चिल्लम्बोदरः कार्यः सर्वाभरणभूषितः” । <HI>रुद्रस्य “देवदेवं महादेवं वृषारूढन्तु कारयेत् । तस्य वक्त्राणि कार्याणि पञ्च यादवनन्दन! । सर्वाणि सौम्यरूपाणि दक्षिणं विकटं मुखम् । कपालमालिकं भीमं जगत्संहारकारकम् । त्रिनेत्राणि तु सर्वाणि वदनं तूत्तरं विना । जटाकलापे महति तस्य चन्द्रकला भवेत् । तस्योपरिष्टाद्वदनं पञ्चमन्तु विधीयते । यज्ञोपवीतं च तथा वासुकिं तस्य कारयेत् । दशबाहुस्तथा कार्यो देवदेवो महेश्वरः । अक्षमालात्रिशूलञ्च चर्मदण्डमथोत्पलम् । तस्य दक्षिणहस्तेषु कर्तव्यानि महाभुज! । वामे च मातुलाङ्गञ्च चापादर्शं कमण्डलुम् । तथा चर्म च कर्तव्यं देवदेवस्य शूलिनः । वर्णस्तथास्य कर्तव्यश्चन्द्रांशु सदृशप्रभः” । <HI>ईशानादीनाम् “ईशस्तत्पुरुषाघोरवामजातक्रमेण तु । सितपीतकृष्णरक्ताश्चतुर्वर्णाः प्रकीर्तिताः । पञ्चवक्ताः स्मृताः सर्वे दशदोर्दण्डभूषिताः । खड्गखेटधनुर्बाणकमण्डल्वक्षसूत्रिणः । वराभयकरोपेताः शूलपङ्कजपाणयः” । वामो, वामदेवः । जातः, सद्योजातः । <HI>मूर्त्त्यष्टकस्य “शर्वो भीमो महादेवः रुद्रः पशुपतिर्भवः । उग्र ईशान इत्यष्टौ मूर्तयः शिवसन्निभाः । मृगाङ्कचूडामणयो जटामण्डलमण्डिताः । त्रिनेत्रा वरखट्वाङ्गत्रिशूलवरपाणयः” । <HI>अर्द्धनारीश्वरस्य “अर्द्धं देवस्य नारी तु कर्तव्या शुभलक्षणा । अर्द्धन्तु पुरुषः कार्यः सर्वलक्षणभूषितः । ईश्वरार्द्धे जटाजूटं कर्तव्यं चन्द्रभूषितम् । उमार्द्धे तिलकं कुर्य्यात् सीमन्तमलकं वथा । भस्मोद्धूलितमर्द्धन्तु अर्द्धं कुङ्कुमभूषितम् । नागोपवीतिनं चार्द्धमर्द्धं हारविभूषितम् । वामार्द्धे तु स्तनं कुर्यात् घनं पीनं सुवर्त्तुलम् । उमार्द्धे तु प्रकर्तव्यं सुवस्त्रेण च वेष्टितम् । मेखलां दापयेत्तत्र वज्रवैदूर्यभूषिताम् । ऊर्द्ध्वलिङ्गं महेशार्द्धं सर्पमेखलमण्डितम् । पादञ्च देवदेवस्य समपद्मोपरिस्थितम् । सालक्तकं स्मृतं वाममञ्जनेन विभूषितम् । त्रिशूलमक्षसूत्रञ्च भुजयोः सव्ययोः स्मृतम् । दर्पणञ्चोत्पलं कार्यं भुजयोरपसव्ययोः” । <HI>दक्षिणामूर्तेः “दक्षेण मुद्रां प्रतिपादयन्तं सिताक्षसूत्रं च तथोर्द्धभागे । वामे च पुस्तामखिलागमाद्यां विभ्राणमूर्द्धेन सुधाधरं च । सिताम्बुजस्थं सितवर्णमीशं सिताम्बरालेपनमिन्दुमौलिम् । ज्ञानं मुनिभ्यः प्रतिपादयन्तं तं दक्षिणाभूर्तिमुदाहरन्ति” । <HI>उमामहेश्वरयोः “युग्मं स्त्रीपुरुषं कार्यं उमेशौ दिव्यरूपिणौ । अष्टवक्त्रं तु देवेशं जटाचन्द्रार्द्धभूषितम् । द्विपाणिं द्विभुजां देवी सुमध्यां सुपयोधराम् । वामपाणिन्तु देवस्य देव्याः स्कन्धे नियोजयेत् । दक्षिणन्तु करं शम्भोरुत्पलेन विभूषितम् । देव्यास्तु दक्षिणं पाणिं स्कन्धे देवस्य कल्पयेत् । वामपाणौ तथा देव्या दर्पणं दापयेच्छुभम्” । <HI>हरिहरस्य “कार्यं हरिहरस्यापि दक्षिणार्द्धं सदा शिवः । वाममर्द्धं हृषीकेशः श्वेतनीलाकृतिः क्रमात् । वरत्रिशूलचक्राब्जधारिणो बाहवः क्रमात् । दक्षिणे वृषभः पार्श्वे वामभागे विहङ्गराडिति” । <HI>विद्येश्वराणाम् विश्वकर्मशास्त्रात् “दिग्वर्णा जटिलाः त्र्यक्षाः शरत्रिशूलधारिणः । पुटाञ्जलिकराः सर्वे विश्वेशाश्चैक वक्त्रकाः । अनन्तश्च त्रिमूर्तिश्च सूक्ष्मः श्रीकण्ठ एव च । शिवः शिखण्ड्येकनेत्र एकरुद्रश्च ते क्रमात्” । <HI>१ रुद्रभेदानां तत्राजस्य “अथ रुद्रान् प्रवक्ष्यामि बाहुषोडशकान्वितान् । अजनामा महारुद्रो धत्ते शूलमथाङ्कुशम् । कपालं डमरुं सर्पं मुद्गरञ्च सुदर्शनम् । अक्षसूत्रमथो दक्षे तथा वामे कराष्टके । तर्जनीमूर्द्ध्वतस्तत्र खट्वाङ्गन्तदधः करे । गदां च पट्टिशं घण्टां शक्तिपरशुकुण्डिकाः” । <HI>२ एकपादस्य “एकपादाभिधो बिभ्रत् क्ष्वेडादः स्याद्वहन् शरम् । चक्रं डमरुकं शूलं मुद्गरं तदधोवरम् । अक्षसूत्रमधो वामे खट्वाङ्गञ्चोर्द्धहस्तके । धनुर्घण्टां कपालञ्च कौमुदीं तर्जनीं घटम् । परशुञ्चक्रमाधत्ते क्रमाद् वाह्वष्टके त्विति । अनेकभोगसम्पर्त्ति कुरुते यजनात् सदा” । <HI>३ अहिर्बुध्नस्य “अहिर्बुध्नो गदां चक्रं चासिं डमरुमुद्गरौ । शूलाङ्कुशाक्षमालाश्च दक्षोर्द्ध्वाधःकरैः क्रमात् । तोमरं पट्टिशं चर्म कपालं तर्जनीं घटम् । शक्तिं परशुकं वामे दक्षवद्धारयत्यसिम्” । <HI>४ विरूपाक्षस्य “विरूपाक्षस्ततः खड्गं शूलं डमरुकाङ्कुशौ । सर्पं चक्रं गदामक्षसूत्रं बिभ्रत् कराष्टके । खेटं खट्वाङ्गकं शक्तिं परशुं तर्जनीं घटम् । घण्टाकपोलकौ चेति वामोर्द्धादिकराष्टके” । <HI>५ रेवतस्य “रेवतो दक्षिणे चापं खड्गशूलं गदामहिम् । चक्राङ्कुशाक्षमालास्तु धारयन्नूर्द्धमादितः । धनुः खेटञ्च खष्ट्वाङ्गं घण्टातर्जनिकां ततः । परशुं पट्टिशं पात्रं वामबाह्वकेऽर्कवत् । सर्वसम्पत्करोत्येष जायते वार्च्चनाद्भृशम्” । <HI>६ हरस्य “हराख्यो मुद्गरञ्चैव डमरुं शूलमङ्कुशम् । गदासर्पाक्षसूत्राणि धारयन् दक्षिणोर्द्धतः । पट्टिशन्तोमरं शक्तिं प्ररशुं तर्जनीं घटम् । खट्टाङ्गं पट्टिकाञ्चेति वामोर्द्धादिक्रमेण तु” । <HI>७ बहुरूपस्य “बहुरूपोदधद्दक्षे डमरुञ्च सुदर्शनम् । सर्पं शूलाङ्कुशौ चैव कौमुदीं जपमालिकाम् । घण्टाकपालखट्वाङ्गं तर्जनीं कुण्डिकां घनुः । परशुं पट्टिशं चैव वामोर्द्धादिकराष्टके” । <HI>८ त्र्यम्बकस्य “त्र्यम्बकोऽपि दधच्चक्रं डमरुं मुद्गरं शरम् । शूलाङ्कुशाहिजाप्यञ्च दक्षोर्द्धादिक्रमेण हि । गदाखट्वाङ्कपात्राणि कार्मुकं तर्जनीघटौ । परशुं पट्टिशं चेति वामोर्द्धादिकराष्टके” । <HI>९ सुरेश्वरस्य “सुरेश्वरोहि डमरुं चक्रं शूलाङ्कुशावपि । शरञ्च मुद्गरं चापं दक्षबाह्वष्टके त्विति । पङ्कजं परशुं घण्टां पट्टिशं तर्जनीं घनुः । खट्वाङ्गं कारयेत्पात्रं वामेऽष्टकरपल्लवे” । <HI>१० जयन्तस्य “जयन्तो दशमो रुद्रोऽप्यङ्कुशं चक्रमुद्गरौ । शूला हिडमरुं वाणमक्षसूत्रं यमे त्विति । गदा--खट्वाङ्गपरशुं कपालं शक्तिं तर्जनीम् । घनुः कुण्डी--मथोर्द्ध्वादि वामवाह्वष्टके दधत्” । <HI>११ अपराजितस्य “अथापराजितो दक्षे तोमरं खड्गमङ्कुशम् । शूलाहिचक्रडमरुमक्षमालां दधत् क्रमात् । शक्तिं खेटं गदां पात्रं तर्जनीं पट्टिशङ्कजम् । घण्टामुत्तरतश्चाथ धारयन्नूर्द्ध्वमादितः । अजैकपादहिर्ब्रध्नः विरूपाक्षश्च रेवतः । हरश्च बहुरूपश्च त्र्यम्बकश्च सुरेश्वरः । रुद्रा एकादश प्रोक्ता जयन्तश्चापराजितः” । <HI>स्कन्दस्य विष्णुधर्मोत्तरात् “कुमारः षण्मुखः कार्यः शिखण्डकविभूषणः । रक्ताम्बरधरः कार्यो मयूरवरवाहनः । कुक्कुटश्च तथा घण्टा तस्य दक्षिणहस्तयोः । पताका वैजयन्ती च शक्तिः कार्या च वामयोः” । <HI>भैरवस्य “अथातो रूपनिर्माणं वक्ष्येऽहं भैरवस्य तु । लम्बोदरन्तु कर्तव्यं वृत्तपिङ्गललोचनम् । दंष्ट्राकरालवदनं फुल्लनासापुटन्तथा । कपालमालिनं रौद्रं सर्वतः सर्पभूषणम् । व्यालेन त्रासयन्तञ्च देवीं पर्वतनन्दिनीम् । सजलाम्बुदसङ्काशं गजचर्मोत्तरच्छदम् । बहुभिर्बाहुभिर्व्याप्तं सर्वायुधविभूषणम् । वृहत् सालप्रतीकाशैस्तथा तीक्ष्णनखैः शुभैः । साचीकृतमिदं रूपं भैरवस्य प्रकीर्तितम्” । <HI>महाकालस्य “महाकालस्य कथितमेतद्वै भैरवं मुखम् । देवीत्रासनकश्चास्य करे कार्यश्च पन्नगः । न चास्य पुरतः कार्या देवी पर्वतनन्दिनी । शुक्ला न कार्य्यास्य तथा न रक्ता समीपतो मातृगणप्रधाने । कार्यं तथा यत् परिबर्हमस्य गणाश्चकार्या बहुरूपरूपकाः” । <HI>नन्दिनः “नन्दी कार्यस्त्रिनेत्रस्तु चतुर्बाहुर्महाभुजः । सिन्दूरारुणसङ्काशो व्याघ्रचर्मपरिच्छदः । त्रिशूलभिन्दिपालौ च करयोस्तस्य कारयेत् । शिरोगतं तृतीयन्तु तर्जयन्तं तथापरम् । आलोकयानं कर्तव्यं दूरादागमिर्नञ्जनम्” । <HI>वीरभद्रस्य “अनेनैव तु रूपेण वीरभद्रं विदुर्बुधाः” । <HI>ज्वरस्य विश्वकर्मशास्त्रात् “ज्वरस्त्रिपादः कर्तव्यस्त्रिनेत्रैर्वदनैस्त्रिभिः । भस्मप्रहरणो रुद्रस्त्रिबाहुर्व्याकुलेक्षणः” । <HI>१ वसूनां विश्वकर्मशास्त्रात् तत्र धरस्य “अथातः संप्रवक्ष्यामि वसुरूपाणि ते जय! । पद्माक्ष--मालिके तस्य दक्षवामकरद्वये । सीरशक्ती दधानीऽयं धराख्यो वसुरादिमः । <HI>२ ध्रुवस्य “मालां पुष्करवीजोत्थां चक्रं शक्तिं कमण्डलुम् । दक्षाधरादिसिक्येन यस्य स्युः स ध्रुवो मतः” । <HI>३ सोमस्य “मुक्ताफलकृतामाला पङ्कजं शक्तिरङ्कुशः । स वसुः कीर्तितो वत्स सोमनामेति वै बुधैः” । <HI>४ आपस्य “सव्यवामोर्द्धगौ यस्य करौ स्तः शक्तिसंयुतौ । सीराङ्कुशान्वितौ चाधः स भवेदापसंज्ञकः” । <HI>५ अनिलस्य “अक्षमालोपवीत्यूर्द्ध्वे शृणिशक्तिकरावधः । यस्य स्तः सोऽनिलाख्यः स्याच्छुभदः पञ्चमो वसुः” । <HI>६ नलस्य “स्रुवाक्षमालिके दक्षे वामे शक्तिकपालभृत् । सव्योर्द्धादिक्रमाद्योऽसौ नलाख्यस्तु वसुः स्मृतः” । <HI>७ प्रत्यूषस्य “खट्वाङ्कुशधरः सव्ये शक्तिखेटकरोऽन्यतः । प्रत्यूषाख्यो वसुश्चायं सप्तमः परिकीर्तितः” । <HI>८ प्रभासस्य “सव्ये दण्डकपालोऽसौ वामे तु शृणिशक्तिकः । शुभदः कीर्तितश्चायं प्रभासो--वसुरष्टमः । एते सर्वे समाख्याता नवकाञ्चनसन्निभाः । धरोध्रुवश्च सोमः स्यादापश्चैवानिलो नलः । प्रत्यूषश्च प्रभासश्च वसवोऽष्टौ प्रकीर्तिताः” । <HI>द्वादशादित्यानाम् “शृणु वत्स! प्रवक्ष्यामि सूर्यभेदांस्तु ते जय! । यावत् प्रकाशकः सूर्यो जायते मूर्तिभिर्यथा” । <HI>१ धातुः “दक्षिणे पौष्करी माला करे वामे कमण्डलुः । पद्माभ्यां शोभितकरा सा धात्री प्रथमा स्मृता” । <HI>२ मित्रस्य “शूलं वामकरे चास्याः दक्षिणे सोम एव च । मैत्री नाम त्रिनयना कुशेशयविभूषिता” । <HI>३ अर्यम्णः “प्रथमे तु करे चक्रं तथा वामे च कौमुदी । मूर्तिरार्यमणी ज्ञेया सपद्मैः पाणिपल्लवैः” । <HI>६ रुद्रस्य “अक्षमाला करे सव्ये चक्रं वामे प्रतिष्ठितम् । सा मूर्त्ती रौद्री ज्ञातव्या प्रधाना पद्मभूषिता” । <HI>५ वरुणस्य “चक्रं तु दक्षिणे यस्या वामे पाशः सुशोभनः । सा वारुणी भवेन्मूर्तिः पद्मव्यग्रकरद्वया” । <HI>६ सूर्यस्य “कमण्डलुर्दक्षिणतो माला चाक्षमयी भवेत् । सा भवेत् सम्मता सूर्यमूर्तिः पद्मविभूषिता” । <HI>७ भगस्य “यस्या दक्षिणतः शूलं वामहस्ते सुदर्शनः । भगमूर्तिः समाख्याता पद्महस्ता शुभा जय!” । <HI>८ विवस्वतः “अथ वामकरे माला त्रिशूलं दक्षिणे स्मृतम् । विवस्वन्मूर्तिरेषा स्यात् पद्मलाञ्छनलक्षिता” । <HI>९ पूष्णः “पूषाख्यस्य भवेन्मूर्त्तिर्द्विभुजा पद्मलाञ्छिता । सर्व पापहरा ज्ञेया सर्वलक्षणलक्षिता” । <HI>१० सवितुः “दक्षिणे तु गदा यस्या वामे चैव सुदर्शनः । पद्मव्यग्रा तु सावित्री मूर्तिः सर्वार्थसाधनौ” । <HI>११ त्वष्टुः “स्रुचं च दक्षिणे हस्ते वामे होमजकालिकाम् । मूर्तिस्त्वाष्ट्री भजेत् सा स्यात् पद्मरुद्धकरद्वया” । <HI>१२ विष्णोः “सुदर्शनकरा सव्ये पद्महस्ता तु वामतः । एषा स्यात् द्वादशी मूर्तिर्विष्णोरमिततेजसः । धाता मित्रोऽर्यमा रुद्रो वरुणः सूर्य एव च । भगो विवस्वान् पूषा च सविता दशमः स्मृतः । एकादशस्तथा त्वष्ट्वा विष्णुर्द्वादश उच्यते” । <HI>मरुताम् “अथातः संप्रवक्ष्यामि रूपाणि मरुतां तव” । <HI>१ श्वसनस्य “अक्षमालाम्बुजे दक्षे वामे कुण्डीध्वजान्वितः । श्वसनाख्यो भवेदेवं साधकानां सुसिद्धिदः” । <HI>२ स्पर्शनस्य “चक्राक्षमालिकापात्रध्वजयुक् स्पर्शनाभिधः” । <HI>३ वायोः “कपालध्वजपाशाब्जधारको वायुनामकः” । <HI>४ मातरिश्वनः “मातरिश्वा कपालाब्जध्वजपात्रकरो मतः” । <HI>५ सदागतेः “ध्वजाक्षसूत्रपात्राब्जं बिभ्राणः स्यात्सदागतिः । <HI>६ महाबलस्य “ध्वजासिखेटपात्राणि धारयंस्तु महाबलः” । <HI>७ बलवर्द्धनस्य “ध्वजपाशकपालाहिसंयुतो बलवर्द्धनः” । <HI>८ पृषदश्वस्य “पात्राक्षसूत्रपाशाब्जधारकः पृषदश्वकः” । <HI>९ गन्धवहस्य “अक्षसूत्रगदाकम्बुध्वजी गन्धवहाभिधः” । <HI>१० गन्धवाहकस्य “कपालध्वजपात्राब्जहस्तको गन्धवाहकः” <HI>११ अनिलस्य “ज्ञानमुद्राक्षसूत्राब्जध्वजहस्तोऽनिलो मतः” । <HI>१२ आशुगस्य “अक्षमालासुनीलाब्ज--ध्वज--कम्बुधृगाशुगः” । <HI>१३ सुमुखस्य “ध्वजबाणधनुःकुण्डीकरयुक् सुमुखी भवेत्” । <HI>१४ कर्करस्य “ध्वजाब्जपात्रमुद्राश्च धारयेत् कर्कराभिधः” । <HI>१५ समीरणस्य “अब्जाक्षमालिकापात्रध्वजहस्तः समीरणः” । <HI>१६ समीरकस्य “ध्वजपात्रधनाब्जानि बिभ्राणस्तु समीरकः” । <HI>१७ अनुत्तमस्य “अक्षसूत्रध्वजाब्जानि मुण्डं बिभ्रत्यनुत्तमः । <HI>१८ मारुतस्य “अक्षमालाध्वजाब्जानि धारयन्मारुताभिधः” । <HI>१९ नागयोनिजस्य “पव्यक्षसूत्रपाशाब्जसंयुतो नागयोनिजः” । <HI>२० जगत्प्राणस्य “ध्वजमुण्डाक्षपात्री स्याज्जगत्प्राणाभिधः स्मृतः” । <HI>२१ पवनस्य “ध्वजसूत्रसपाशाब्जसंयुतः पवनाभिधः” । <HI>२२ वातस्य “खट्वाङ्गध्वजखेटानि बिभ्राणो वातसंज्ञकः” । <HI>२३ प्रभञ्जनस्य “ध्वजाक्षमृगपात्राणि धारयंस्तु प्रभञ्जनः” । <HI>२४ पवस्य “अक्षसूत्रध्वजाब्जाहिपाणियुक् पवनामकः” । <HI>२५ नभस्वतः “शूलाब्जध्वजपात्राणि नमस्वानिति धारयन्” <HI>२६ अतिबलस्य “ध्वजाङ्कुशाक्षमुण्डानि बिभ्राणोऽतिबलो मतः” <HI>२७ तरस्विनः “सध्वजाम्बुजपात्राङ्कस्तरस्वी नाम कीर्त्तितः” । <HI>२८ द्रावणस्य “दण्डमुण्डध्वजाब्जानि धारयन् द्रावणो मतः” । <HI>२९ देवयक्षकस्य “ध्वजाक्षतर्जनीपात्रपाणियुग् देवयक्षकः” । <HI>३० गात्रजाहस्य “अक्षमालाकुठाराब्जध्वजयुग्गात्रजाहकः” । <HI>३१ अधरस्य “घण्ठाक्षध्वजमुण्डानि धारयन्नधराभिधः” । <HI>३२ ऊर्द्ध्वदृशः “बोधिपल्लवसूत्राब्जध्वजहस्तः सदोर्द्धदृक्” । <HI>३३ गतिरोधनस्य “अक्षसूत्रध्वजाशोकपात्रयुक्गतिरोधनः” । <HI>३४ पाणिकस्य “पाणिको नाम विज्ञेयो वाणाक्षध्वजमुण्डयुक्” । <HI>३५ साधकस्य “ध्वजाक्षवटपात्राणि धारयन् साधको मतः” । <HI>३६ विश्वपूरकस्य “वीजपूरध्वजाब्जाक्षसंयुतो विश्वपूरकः” । <HI>३७ जगदाश्रयस्य “घण्टाक्षध्वजमालाभिः संयुतो जगदाश्रयः” <HI>३८ विश्वातिरिक्तस्य “विश्वातिरिक्तकोनाम ध्वजलाञ्छनपाशयुक्” <HI>३९ कुजागरस्य “अक्षमालाकजे घण्टाध्वजौ बिभ्रत् कुजागरः” <HI>४० विश्वोदरस्य “विश्वोदरो भवेदेष शङ्खशूलघटध्वजी” । <HI>४१ अग्रहस्य “अग्रहो नाम विज्ञेयो ह्यक्षबाणधनुर्घटी” । <HI>४२ तीव्रकस्य “श्रीफलाब्जाक्षपात्राणि धारयंस्तीव्रको मतः” । <HI>४३ सुवहस्य “शक्तिमुण्डध्वजपाशी सुवहोऽयं प्रकीर्तितः” । <HI>४४ वीजवर्द्धनस्य “अक्षसूत्रध्वजपाशपात्रयुक् वीजवर्द्धनः” । <HI>४५ भदजवस्य “ध्वजपाश--कपालाब्जैर्युतो भद्रजवो मतः” । <HI>४६ पुष्करोद्भवस्य “टङ्कपाश--ध्वजाब्जानि धारयन् पुष्करोद्भवः” । <HI>४७ अब्जिनीपतेः “पलाशपत्रपाशाब्जध्वजहस्तोऽब्जिनीपतिः” । <HI>४८ व्यक्तमूर्त्तेः “जम्बुवीज--ध्वजा--ब्जाक्षपाणियुग्व्यक्तमूर्तिकः” । <HI>४९ विश्वगत्य “परिघाक्षध्वजाब्जानि धारयन् विश्वगो मतः । सर्वे चतुर्भुजा ज्ञेया युवानः कुटिलभ्रुवः । सव्योर्द्धाद्युत्तरोर्द्धान्तक्रमेणायुधधारिणः । रक्ताक्षाश्च महावीर्याः सर्वभूषणभूषिताः । धूम्रवर्णा मृगारूढाः सर्वे ते शवलांशुकाः । इति तेऽत्र समाख्याता शुभदास्तु मरुद्गणाः । संख्ययैकोनपञ्चाशत् सर्वरोगापनुत्तये” । स्कन्दपुरा० <HI>साध्यानां ब्रह्माण्डपुराणे “साध्याः पद्मासनगताः कमण्डल्वक्षसूत्रिणः । धर्मपुत्रा महात्मानो द्वादशामरपूजिताः” <HI>विष्णुधर्मोत्तरे “मनोनुमन्ता प्राणश्च नरयानश्च वीर्यवान् । वित्तिर्हर्यो, नयश्चैव हंसो नारयणस्तथा । प्रभवो विष्णुर्विश्वश्च साध्या द्वादश जग्मिरे” । <HI>अश्विनोः “पद्मपत्रसवर्णाभौ पद्मपत्रसमाम्बरौ । द्विभुजौ देवभिषजौ कर्तव्यौ देहसंयुतौ । सर्वाभरणसम्पन्नौ विशेषाच्चारुलोचनौ । तयोरौषधयः कार्या दिव्या दक्षिणहस्तयोः । वामयोः पुस्तके कार्ये दर्शनीये तथा नृप! । एकस्य दक्षिणे पार्श्वे वागे चान्यस्य यादव! । नारीयुगं प्रकर्तव्यं सुरूपञ्चारुदर्शनम् । तयोश्च नामनी प्रोक्ते रूपसम्पत् तथाकृतिः । मधूकपुष्पसङ्काशा रूपसम्पत् प्रकीर्तिता । आकृतिः कथिता लोके शरकाण्डनिभा तथा । रत्नभाण्डकरे कार्ये चन्द्रशुक्लाम्बरे तथा” । <HI>रेवन्तस्य “पृष्ठस्थः सूर्यवत् कार्यो रेवन्तश्च तथा प्रभुः” । <HI>यक्षाणां मयसंग्रहे “तुन्दिला द्विभुजाः कार्या निधिर्हस्तो मदोत्कटः । गदी वैश्रवणः प्रेष्ठो नृपालस्त्वष्टमो वरः । सिद्धार्थो मणिभद्रश्च सुमना नन्दनो यशाः । कण्डूतिः पाञ्चकः शङ्खो मणिमान् पद्मरामकौ । सर्वत्रभोजी पिङ्गाक्षश्चतुरो मन्दराश्रयः । शुभद्रचन्द्रप्रद्योतमेघवर्णजयावहाः । द्युतिमान् केतुमान् श्वेतोमौलिमान् विजयाकृतिः । पद्मवर्ण--महाघास--पुष्पदन्ताः सुदर्शनाः । पूर्णमास--हिरण्याक्ष--शतजिह्व बलाहकाः । बलाकविपुलौ पद्मनाभः कुमुदवीरकौ । सुगन्ध इत्यमी यक्षास्तेषां राजा धनाधिपः” । <HI>राक्षसादीनां मयदीपिकायाम् “रक्तवस्त्रधराः कृष्णा नखदीर्घाः सदंष्ट्रिकाः । कर्त्तीखट्वाङ्घहस्ताश्च राक्षसा घोररूपिणः । हेतिः प्रहेतिः यज्ञघ्नः शङ्कुश्च सनिबन्धनः । विद्युत्सर्जमनुष्यादपौरुषेयसुकेशिनः । उग्रमालीत्यमी प्रोक्ताः प्रधाना राक्षसाः किल । भूतास्तथैव दानाश्च दीर्घवक्त्राः पिशाचकाः” । <HI>गन्धर्वरूपिमाह विश्वकर्मा “वरदो भक्तलोकानां किरीटी कुण्डली गदी । कार्यस्तु रूपी गन्धर्वो वीणावाद्यरतस्तथा” । <HI>वासुकेस्तत्रैव “अनन्तो रक्तकायश्च सितपङ्कजमालिकः । शतसाहस्रभोगीऽहिः शिरःकुबलयान्वितः” । <HI>तक्षकादिनागरूपमाह मयः “श्वेतदेहश्च कर्तव्यः स्फुरन्मौक्तिकसन्निभः । रक्ताङ्गः स्वस्तिकोपेतः सुतेजास्तक्षको महान् । कृष्णः कर्कोटक कण्ठे शुक्लरेखात्रयान्वितः । रक्तपद्मनिभः पद्मः शिरःशुक्लः सविद्रुमः । शङ्खवर्णो महापद्मो मस्तके कृष्णशूलधृक् । हेमाभः शङ्खपालः स्यात् सितरेखाधरो गले । कुलिको रक्तदेहस्तु चन्द्रार्द्धकृतमस्तकः । द्विजिह्वा बाहुवत्सप्तफणामणिसमन्विताः । अक्षसूत्रधराः सर्वे कुण्डिकापुच्छसंयुताः । एकभोगास्त्रिभोगावा ह्येतज्जाताः सुतादयः” । <HI>पितॄणाम् विष्णुधर्मोत्तरे कशपद्मविष्टरस्थाः पितरः पिण्डपात्रिणः” । ते च वायुपुराणोक्ता यथा “आभास्वरा बर्हिषदो अग्निष्वात्तास्तथैव च । क्रव्यादाः श्चोष्मपाश्चैव आज्यपाश्च सुकालिनः” <HI>विश्वदेवानाम् “क्रतुर्दक्षो वसुः सत्यः कालको धुरिलोचनौ । पुरूरवा माद्रवाश्च विश्वे देवा दश स्मृताः । विदेहास्तु प्रकर्तव्या दक्षिणे वाणपाणयः । कर्तव्या वामभागे तु शरासनपरायणाः” । <HI>प्रसङ्गादस्त्ररूपाण्यपि तत्र विश्वकर्मोक्तानि यथा “षड्त्रिंशदङ्गुले खड्गशक्ती तालाधिकौ मतौ । शूलपाशौ पद्मशङ्खौ तालमात्रौ प्रकीर्तितौ । गदा द्विताला पाशश्च गोलकोऽष्टप्रमाणतः । वाणो द्वितालको दण्डो द्विगुणो द्वादशाङ्गुलः । कपालं पङ्कजं चर्म पार्श्व खड्गोऽङ्गुलो मतः । डमरुसुस्वना घण्टा छुरिका षोडशाङ्गुला । वज्रं तत् पुरुषस्थूलं पट्टिशोऽतिदृढो बली । शक्तिस्तु योषिदाकारा लोहिताङ्गी वृकाश्रिता । दण्डोऽपि पुरुषः कृष्णो घोरी लोहितलोचनः । खड्गश्च पुरुषः श्यामशरीरः क्रुद्धलोचनः । पाशः सप्तफणः सर्पपुरुषः पुच्छसंयुतः । ध्वजस्तु पुरुषः पीतो व्यावृतास्यो महाबलः । गदा पीतप्रभा कन्या सुपीन जघनस्थला । त्रिशूलं पुरुषो दिव्यः सभ्रूः श्यामकलेवरः । शङ्खोऽपि पुरुषो दिव्यः शुक्लाङ्गः शुभलोचनः । हेतिर्बहुतिथी सा स्त्री भिन्दिः श्यामतनुः पुमान् । शरः स्यात् पुरुषो दिव्यो रक्ताङ्गो दिव्यलोचनः । धनुः स्त्री पद्मरक्ताभा मूर्ध्नि पूरितचापभृत् । एवमस्त्राणि पूतानि जानीयात् परमेश्वरे । उक्तानां चैव सर्वेषां मूर्ध्नि स्वायुधलाञ्छनम् । भुजौ द्वौ तु प्रकर्तव्यौ स्कन्धलग्नौ सदा बुधैः । <HI>धर्मज्ञानवैराग्यैश्वर्याणाम् “धर्मं ज्ञानं च वैराग्यमैश्चर्यं च तथैव हि । सितरक्तपीतकृष्णसिंहरूपाः प्रकीर्तिताः” । <HI>पृथ्व्याः विष्णुधर्मोत्तरे “शुक्लवर्णा मही कार्या दिव्याभरणभूषिता । चतुर्भुजा सौम्यवपुश्चन्द्रांशुसदृशाम्बराः । रत्नपात्रं सस्यपात्रं पात्रमोषधिसंयुतम् । पद्मं करे च कर्तव्यं भुवी यादवनन्दन! । दिग्गजानां चतुर्णाञ्च कार्या पृष्ठंगता तथा । सर्वौषधियुता देवी शुक्लवर्णा ततः स्मृता” । <HI>लवणोदस्य “लवणोदः प्रकर्तव्यी द्विभुजः सर्बसिद्धये । धत्तेऽब्जमालिकां दक्षे वामे पात्रं तु रत्नभृत् । सोत्तरीयो पवती च पाटलाभः सुवस्त्रधृक् । बर्हिःपवित्रपाणिस्तु लाभदो भूतिमण्डितः” । <HI>क्षीरोदस्य “क्षीरोदः श्वेतवर्णस्तु द्विभुजो रत्नकुण्डलः । मकरस्थोऽम्बुजन्दक्षे वामे तु कलसं दधत्” । <HI>दधिमण्डोदस्य “दधिमण्डोद एवात्र विज्ञेयो वारिजासनः । दण्डं शङ्खं च बिभ्राणो द्बिभुजोऽसौ जटायुतः” । <HI>घृतोदस्य “घृतोदः कपिलो ज्ञेयः कुलीरस्थो जटाधरः । कशेरुपीतं पात्रञ्च घटं बिभ्रत्तु दोर्द्वये” । <HI>इक्षूदस्य “इक्षुदोऽत्र प्रकर्तव्यो गोमूत्रसदृशच्छविः । दर्दुरस्थो घटं दण्डं विभ्राणो नीलकुण्डलः” । <HI>सुरोदश्य “सुरोदो गण्डकान्तस्थो ज्ञेयो गोमेदसन्निभः । मुद्गरं कुण्डिकां बिभ्रत् द्विभुजो भूतिवर्द्धनः” । <HI>स्वादूदस्य “स्वादूदो मौक्तिकाभासो दर्दुरस्थो सुवेशधृक् । मुक्तासूत्रार्द्धपात्रे च धारयन् सर्पभूषणः । वैदूर्यसदृशाः सर्वे द्विभुजाः कलसान्विताः । पङ्कजस्थाः प्रकर्तव्याः देवतास्नपनाय तु” । <HI>द्वीपादीनाम् विष्णुधर्मोत्तरात् “द्वीपवर्षनगाः सर्वे कामरूपधरा यतः । प्रेष्ठायुधान्विताः कार्याः स्वस्वचिह्नधरा नराः” । <HI>दिशाम् “पूर्बा १ गजगता बाला रक्तवर्णा तु दिग् भवेत् । पङ्कजस्था प्रतिज्ञेया करेणुकृतहस्तका । वृहद्वक्त्रा वृहत्काया पद्माभा पूर्वदक्षिणा २ । रथस्था दक्षिणा ३ पीता तथा स्यात् प्राप्तयौवना । उष्ट्रगा कृष्णपीता च तरुणी याम्यपश्चिमा ४ । यौवनाद्विच्युता कृष्णा पश्चिमा ५ तुरगस्थिता । आसन्नपलिता नीला मृगगा तदनन्तरा ६ । श्वेता नरगता वृद्धा तथा भवति चोत्तरा ७ । अतिवृद्धा वृषस्था च शुक्ला पूर्वोत्तरा ८ भवेत् । अधस्तात् ९ पृथिवीतुल्या चोर्द्धा १० गगनसन्निभा” । <HI>१ दिक्पतीनाम् तत्रेन्द्रस्य “चतुर्दन्ते गजे सक्तः श्वेतः कार्यः सुरेश्वरः । वामोत्सङ्गगता कार्या तस्य भार्य्या शची नृप! । नीलवस्त्रा सुवर्णाभा सर्वाभरणवांस्तथा । तिर्यग् ललाटकस्तार्क्ष्यः कर्तव्यश्च विभूषितः । शक्रश्चतुर्भूजः कार्य्यो द्विभूजा च तथा शची । पद्माङ्कुशौ च कर्तव्यौ वामदक्षिणहस्तयोः । वामं शचीपृष्ठगतं द्वितीयं वज्रसंयुतम् । वामे शच्याः करे कार्या रम्याः सन्तानमञ्जरी । दक्षिणं पृष्ठविन्यस्तं देवराजस्य कारयेत्” । <HI>२ अग्नेः “रक्तं जटाधरं वह्निं कारयेद्धूम्रवाससम् । ज्वालामालाकुलं सौम्यं त्रिनेत्रं श्मश्रुधारिणम् । चतुर्बाहु” चतुर्दंष्ट्रं देवेशं वायुसारथिम् । चतुर्भिश्च शुकैर्युक्ते धूमचिह्नरथे स्थितम् । वामोत्सङ्गगता स्वाहा शक्रस्येव शची भवेत् । रत्नपात्रकरा देवी वह्नेर्दक्षिणहस्तयोः । ज्वालात्रिशूले कर्तव्ये त्वक्षमाल्यञ्च वामके” । <HI>३ यमस्य “सजलाम्बुदसच्छायः तप्तत्वामीकराम्बरः । महिषस्थश्च कर्तव्यः सर्वाभरणवान् यमः । नीलोत्पलाभां धूम्रोर्णां वामोत्सङ्गे च कारयेत् । धूम्रीर्णा द्विभुजा कार्या यमः कार्यश्चतुर्भुजः । दण्डखड्गावुभौ कार्यौ यमदक्षिणहस्तयोः । ज्वाला त्रिशूला कर्तव्या त्वक्षमाला च वामके । दण्डोपरि मुखं कार्यं ज्वालामालाविभूषणम् । धूम्रोर्णादक्षिणो हस्तो यमपृष्ठगतो भवेत् । वामे तस्याः करे कार्यं मातुलाङ्गं सुदर्शनम् । पार्श्वे तु दक्षिणे तस्य चित्रगुप्तं तु कारयेत् । आपीच्यवेषं स्वाकारं द्विभुजं सौम्यदर्शनम् । दक्षिणे लेखनी तस्य वामे पत्रं तु कारयेत् । वामे पाशधरः कार्यः कालो विकटदर्शनः” । <HI>निरृतेः “विरूपाक्षो विवृत्तास्यः प्रांशुदंष्ट्रोज्ज्वलाननः । ऊर्द्ध्व केशी खरस्थश्च द्विबाहुर्भीषणाननः । कर्णेन कृष्णरक्ताङ्गः कृष्णाम्बरधरस्तथा । सर्वाभरणवान् दंष्ट्रासङ्घैर्दण्डधरस्तथा । भार्य्याश्चतस्रः कर्तव्या देवी च निरृतिस्तथा । कृष्णाङ्गी कृष्णवदना पाशहस्ता तु वामतः” । <HI>वरुणस्य “सप्तहंसे रथे कार्यो वरुणो यादसाम्पतिः । स्निग्धवैदूर्यसंकाशः श्वेताम्बरधरस्तथा । किञ्चित्प्रलम्बजठरो मुक्ताहारविभूषितः । सर्वाभरणवान् राजन्! महादेवश्चतुर्भुजः । वामभागगतं केतुं मकरं तस्य कारयेत् । छत्रं तु सुसितं मूर्ध्नि भार्या सर्वाङ्गसुन्दरी । वामोत्सङ्गगता कार्या मध्ये तु द्विभुजा नृप! । उत्पलं कारयेत् वामे दक्षिणे देवपृष्ठगम् । पद्मपाशौ करे कार्यौ देवदक्षिणहस्तयोः । शङ्खञ्च रत्नपात्रञ्च वामयोस्तस्य कारयेत् । भागे तु दक्षिणे गङ्गा मकरस्था सचामरा । देवी पद्मकरा कार्या चन्द्रगौरी वरानना । वामे तु यमुना कार्या कूर्मसंस्था सचामरा । नीलोत्पलकरा सौम्या नीलनीरजसन्निभाः” । <HI>वायोः “वायुरम्बरवर्णस्तु तदाकाराम्बरो भवेत् । काष्ठपूरितचक्रस्तु द्विभुजो रूपसयुतः । गमनेच्छुः शिवा भार्या तस्य कार्या च वामतः । कार्यो गृहीतचक्राङ्कः कराभ्यां पवनो द्विजः । तथैव देवी कर्त्तव्या शिवा परमसुन्दरी । व्यावृतास्यस्तथा कार्यो देवोव्याकुलमूर्द्धजः” । <HI>धनदस्य विष्णुधर्मोत्तरात् “कर्तव्यः पद्मपत्राभो वरदो नरवाहनः । चामीकराभो वरदः सर्वाभरणभूषितः । लम्बोदरश्चतुर्बाहुर्वामपिङ्गललोचनः । आपीच्यवेषः कवची हारभारी मनोहरः । द्वे च दंष्ट्रे मुखे तस्य कर्तव्ये श्मश्रुधारिणः । वामेन विभवा कार्या मौलिस्तस्यारिमर्दन! । वामात्सङ्गगता कार्या वृद्धिर्देवी वरप्रदा । देवपृष्ठगतं पाणिं द्विभुजायास्तु दक्षिणम् । रत्नपात्रधरं कुर्यात् वामं रिपुनिसूदन! । गदाशक्ती च कर्तव्ये तस्य दक्षिणहस्तयोः । सिंहार्कलक्षणं केतुं, शिविकामपि पादयोः । शङ्खपद्मनिधी कार्य्यौ सरूपौ निधिसंस्थितौ । शङ्खपद्माञ्जलिक्रान्तं वदनं तस्य पार्श्वयोः” <HI>आकाशस्य “नीलोत्पलाभं गगनं तद्वर्णाम्बरघारि च । चन्द्रार्कहस्तं कर्तव्यं द्विभुजं सौम्यदर्शनम्” । <HI>व्योम्नः “चतुरस्रं भवेन्मूलं ततो वृत्तं महाभुज । तत्तुल्यचतुरस्रञ्च मेरुवत् संस्थितं शुभम् । भद्रपीठमयः प्रोक्तो व्योमभागस्तृतीयकः । स्तम्भवच्चतुरस्रश्च मध्यभागः प्रकीर्तितः । भद्रपीठवदन्यच्च तत्र पद्मं निवेशयेत् । शुभाष्टपत्रं तन्मध्ये कर्णिकायां दिवाकरः । पत्राष्टके न्यसेत्तस्य दिक्पालान् सर्वतोदिशः” । <HI>ध्रुवस्य “विष्णुरूपधरः कार्यो ध्रुवो ग्रहगणेश्वरः । चक्ररश्मिकरः श्रीमान् द्विभुजः सौम्यदर्शनः” । <HI>रवेः मत्स्यपुराणात् “रविः कार्यः शुभश्मश्रुः सिन्दूरारुणसुप्रभः । आपीच्यवेषः स्वाकारः सर्वाभरणभूषितः । चतुर्बाहुर्महातेजा कवचेनाभिसंवृतः । कर्तव्या रशना चास्य पानीयाङ्गेति संज्ञिताः । रश्मयस्तस्य कर्तव्या वामदक्षिणहस्तयोः । ऊर्द्ध्वे स्रग्दामसंस्थाना सर्वपुष्पाचता शुभा । स्वरूपरूपः स्वाकारो दण्डः कार्योऽस्य वामतः । दक्षिणे पिङ्गले भागे कर्तव्यश्चातिपिङ्गलः । आपीच्यवेषौ कर्तव्यौ तावुभावपि यादव! । तयोर्मुर्ध्नि च विन्यस्तौ करौ कार्यौ विभावसोः । लेखनीपत्रके कार्ये पिङ्गलश्चातिपिङ्गलः । चर्मशूलधरो देवस्तथा यत्नाद्विधीयते । सिंहो ध्वजश्च कर्तव्यस्तथा सूर्यस्य वामतः । चत्वारश्चास्य कर्तव्यास्तनयास्तस्य पार्श्वयोः । रेवन्तश्च यमश्चैव मनुद्वितयमेव च । ग्रहराजी रविः कार्यो ग्रहैर्वा परिवारितः । राज्ञी सवर्णा छाया च तथा देवी सुवर्च्चसा । चतस्रश्चास्य कर्तव्याः पत्न्यश्च परिपार्श्वयोः । एकचक्रे च सप्ताश्वे षडश्रे वा रथोत्तरे । उपविष्टस्तु कर्तव्यो देवोह्यरुणसारथिः” । <HI>विष्णुधर्म्मोत्तरे तु “पद्मासनः पद्मकरः पद्मगर्भदलद्युतिः । सप्ताश्वरथसंस्थश्च द्विभुजश्च सदागतिः” । <HI>चन्द्रस्य मत्स्यपुराणे “चन्द्रः श्वेतवपुः कार्यः श्वेताम्बरधरः प्रभुः । चतुर्बाहुर्महातेजाः सर्वाभरणभूषितः । कुमुदौ च सितौ कार्यौ तस्य देवस्य हस्तयोः । कान्तिर्मूर्त्तिमती कार्या तस्य पार्श्वे तु दक्षिणे । वामे शोभा तथा कार्या रूपेणाप्रतिमा भुवि । चिह्नं तथास्य सिंहाङ्कं वामपार्श्वेऽर्कवद्भवेत् । दशाश्वे च रथे कार्योद्विचक्रे वरसारथौ” । विष्णुधर्मोत्तरे तु “श्वेतः श्वेताम्बरधरः श्वेताश्वः श्वेतभूषणः । गदापाणिर्द्विर्बाहुश्च कर्तव्यो वरदः शशी” । <HI>भौमस्य मत्स्यपुराणात् “भौमोऽग्नितुल्यः कर्त्तव्यस्त्वष्टास्वे काञ्चने रथे” । विष्णुधर्मोत्तरे “रक्तमाल्याम्बरधरः शक्तिशूलगदाधरः । चतुर्भुजो मेषगमो वरदः स्याद्धरासुतः” । <HI>बुधस्य “विष्णुतुल्यो बुधः कार्यो भौमतुल्ये तथा रथे” । <HI>“गुरोः “तप्तजाम्बूनदाकारो द्विभुजश्च वृहस्पतिः । पुस्तकं चाक्षमालाञ्च करयोस्तस्य कारयेत् । सर्वाभरणयुक्तश्च तथा पीताम्बरो गुरुः” । <HI>शुक्रस्य “अष्टाश्वे काञ्चने दिव्ये रथे दृष्टिमनीरमे । शुक्रः श्वेतवपुः कार्यः श्वेताम्बरधरस्तथा । द्वौ करौ कथितौ तस्य निधिपुस्तकसंयुतौ । दशाश्वे वा रथे कार्यो राजते भृगुनन्दनः” । <HI>शनेः “कृष्णवासास्तथा कृष्णः शनिः कार्योऽसिताननः । दण्डाक्षमालासंयुक्तः करद्वितयभूषणः । कार्ष्णायसे रथे कार्यस्तथैवाष्टतुरङ्गमे” । <HI>राहोः “रौप्ये रथे तथाष्टाश्वे राहुः कार्यो विचक्षणैः । कम्बलं पुस्तकं कार्यं भुजेनैकेन संयुतम् । करमेकन्तु कुर्य्याच्च शस्यशून्यन्तु दक्षिणम्” । <HI>केतोः “विश्वकर्मशास्त्रात् “भौमवच्च तथा रूपं केतोः कार्यं विजानता । केबलं चास्य कर्तव्याः दश राजंस्तुरङ्गमाः” । <HI>शुक्लपक्षस्य प्रतिपदः “तिथयोह्यधुनोच्यन्ते प्रतिपद् द्विभुजारुणा । मेषगा शक्तिपात्रा सा मितपक्षादिमा मता” । <HI>द्वितीयायाः “द्वितीया हंसगा शुभ्रा पात्रपुस्तकधारिणी” । <HI>तृतीयायाः “तृतीया वृषगा गौरी शूलपात्रधरा मता” । <HI>चतुर्थ्याः “नीलोत्पलदलाभासा चतुर्थी मूषकस्थिता । परशुं बिभ्रती पात्रं पीतवस्त्राऽहिसंयुता” । <HI>पञ्चम्याः “पङ्गजस्था प्रबालाभा फणामस्तकभूषणा । शङ्खं मुद्रां तथा पाशं बिभ्राणा पञ्चमी मता” । <HI>षष्ट्याः “मयूरगाऽरुणा षष्ठी पात्रकुक्कुटधारिणी” । <HI>सप्तम्याः “ताम्रवर्णाब्जपात्रा सा हयस्था सप्तमी मता” । <HI>अष्टम्याः “घण्टापात्रधरा गोस्था गोक्षीरधबलाऽष्टमी” । <HI>नवम्याः “नवमी सिंहगा शुभ्रा पाशपात्रधरा शुभा” । <HI>दशम्याः “कृष्णवर्णा लुलापस्था दशमी दण्डपात्रिणी” । <HI>एकादश्याः “एकादशी मृगाब्जस्था तुला--कर्त्तरिकायुता । मिंहाननाऽरुणगला--तुन्दिला लासिनी परा” । <HI>द्वादश्याः “द्वादशी गरुडारूढा मेघबर्णारपात्रिणी” अरं, चक्रम् <HI>त्रयोदश्याः “चापबाणधरा गौरी मकरस्था त्रयोदशी” । <HI>चतुर्दश्याः “अब्जस्था पाटलाभा सा पलपात्रसुरामृता । नीलकण्ठेन्द्रगोपाभलोचनेयं चतुर्दशी” । <HI>पौर्णमास्याः “शशगा पूर्णिमा शुभ्रा मौक्तिकाभरणान्विता । सुधापूर्णघटा धीर! वामदक्षिणबाहुका” । <HI>कृष्णप्रतिपदः “धूसरा कृष्णपक्षाद्या मारसंस्था चतुर्मुखा । अक्षसूत्रं स्रुवं पुस्तीं पात्रं धत्ते चतुर्भुजा” । <HI>कृष्णद्वितीयायाः “द्वितीया कुमुदाभासा ऋक्षस्था साक्षकुण्डिका” । <HI>कृष्णतृतीयायाः “तृतीया तार्क्ष्यगा नीला शङ्खपात्रधरा द्विदोः” । <HI>कृष्णचतुर्थ्याः “चतुर्थी कज्जलाभा सा महिषस्था चतुर्भुजा । धत्तेऽक्षमालिकां दण्डं पाशं पात्रञ्च दंष्ट्रिणी” । <HI>कृष्णपञ्चम्याः “ग्राहस्था चन्द्रगौराभा पञ्चमी साक्षकुण्डिका” । <HI>कृष्णषष्ट्याः “त्र्यक्षी मयूरगा रक्ता शक्तिकुक्कुटधारिणी । राकास्या द्विभुजा षष्ठी रक्तवस्त्रा सुभूषणा । नीलकुण्डलकण्ठा सा जटाखण्डेन्दुभूषिता” । <HI>कृष्णसप्तम्याः “इभस्था सप्तमी गौरी द्विभुजा वज्रपात्रिणी” । <HI>कृष्णाष्टम्याः “प्रेतगा चाष्टमी रक्ता कृष्णग्रीवा सिताशुका । अक्षं खङ्गं तथा खेटं पात्रं धत्ते चतुर्भुजा” । <HI>कृष्णनवम्याः “सर्पगा नवमी नीला दंष्ट्रिणी पात्रतर्जनी” । <HI>कृष्णदशम्याः “सिंहासनस्थिता शुभ्रा दशमी पीतकुण्डला । ज्ञानमुद्राक्षपात्रेयं पीतवस्त्राब्जमालिनी” । <HI>कृष्णैकादश्याः “एकादशी वृषस्थाब्जनीलशुभ्रारशूलिनी” । <HI>कृष्णद्वादश्याः “ताम्रवर्णा रथारूढा पात्रखेटासिपङ्कजा । द्वादशी शुभ्रवस्त्रेयं नीलकुण्डलभूषिता” । <HI>कृष्णत्रयोदश्याः “अशोककलिकाबाणचापपात्रा त्रयोदशी । मेचकाब्जासना श्यामा हरिद्वस्त्रा मदालसा । गदापात्रधरा गौरी निधिस्था वा त्रयोदशी” । <HI>कृष्णचतुर्दश्याः “द्विभुजा तुरगारूढा कृष्णवर्णा चतुर्दशी । खड्गभल्लधरा नीलकुण्डलांशुकभूषणा” । <HI>अमावस्यायाः “अमावास्या विधातव्या द्विर्दोर्मरकतप्रभा । दर्भासनस्थिता चेयं दर्भपिण्डधरा कृशा” । <HI>नक्षत्राणाम् अश्विन्याः “अथ नक्षत्ररूपाणि कथयामि समासतः । तत्रादावश्विनी ज्ञेया पद्मपत्रनिमा शुभा । अश्वबक्त्राम्बुजारूढा द्विभुजा च सिताम्बरा । दक्षे दिव्यौषधीपात्रं बिभ्रती पुस्तकं करे” । <HI>भरण्याः “भरणी महिषारूढा गजवक्त्वाञ्जनप्रभा । दण्डपाशधरात्युग्रा रक्तदृक् परिकीर्तिता” । <HI>कृत्तिकायाः “छागस्था छागवक्त्रास्या पिङ्गभ्रूकेशलोचना । सूत्रं शक्तिञ्च बिभ्राणा पीनाङ्गिजठराऽरुणा । कृत्तिका कीर्तिता चेयं स्वर्णमालाबिभूषणा” । <HI>रोहिण्याः “रोहिणी तुहिनाभासा सर्पवक्त्रा तु हंसगा । सूत्रकुण्डीधरा देवी कीर्तिता हारभूषणा” । <HI>मृगशीर्षायाः “मृगानना हयास्या वा नागवक्त्वाऽऽग्रहायणी । गृध्रस्था चन्द्रगौराभकुण्डिकाजपमालिनी” । <HI>आर्द्रायाः “श्वमुखी कृष्णवर्णा तु रक्तार्द्रा शूलपाणिनी । नीलवस्त्रा वृषारूढा चास्थिमालाविभूषणा” । <HI>पुनर्वसीः “शूकरास्यो विडालस्थो गौरवर्णः पुनर्वसुः । सूत्रवज्राङ्कुशाभीतीर्बिभ्राणः परिकीर्तितः” । <HI>पुष्यस्य “छागारूढश्च मेघाभः पुष्योऽयं मधुपिङ्गदृक् । अक्षचण्डासनीकुण्डीं दधानोऽत्र चतुर्भुजः” । <HI>अश्लेषायाः “कोकास्या वा विडालास्या रक्ताऽश्लेषा चतुर्भुजा । अक्षकुण्डीधरा द्वाभ्यां सर्पालिङ्गनधारिणी” । <HI>मघायाः “कपिवक्त्रा मघा श्यामा कृशाङ्गी च महोदरा । दर्भपिण्डधराऽब्जस्था द्विभुजेयमुदीरिता” । <HI>पूर्वफाल्गुन्याः “पूर्वा हस्तिमुखा स्फस्था शुकनासाद्वयाऽरुणा” । स्फुः खड्गः चक्रं वा । <HI>उत्तरफाल्गुन्याः “व्याघ्राननोत्तरा गोस्था शुभ्रवर्णा चतुर्भुजा । द्व्यक्षिणी सूत्र० खट्टाङ्गधारिणी परिकीर्तिता” । <HI>हस्तस्य “गौरारुणी लुलापास्यो हस्तनामा हयस्थितः । अक्षवज्रभुजद्वन्द्वी भूषितः परिकीर्तितः” । लुलापो महिषः <HI>चित्रायाः “व्याघ्रास्या महिषारूढा चित्रा गौरी चतुर्भुजा । अक्षकुण्डी सपुस्ती च सुधापूर्णघटान्विताः” । <HI>स्वात्याः “महिषस्था मृगारूढा गौरी श्यामाथवा मता । पीना चतुर्भुजा स्वात्यक्षाङ्कुशध्वजपात्रिणी” । <HI>विशाखायाः हर्यक्षवदना रक्ता नाभिपादान्तहेमभा । मेषच्छागस्थिता सेयं विशाखाङ्कुशवज्रिणी । वामे, शक्तिमधः पात्रं विभ्राणा हेमभूषणा” । <HI>अनुराधायाः “हरिस्था च विडालास्या द्विभुजाम्बुजवज्रिणी । मूर्द्ध्वादिनाभिपादान्तश्यामगौरी क्रमेण तु । अनुराधा परिज्ञेया पद्मरागविभूषणा” । <HI>ज्येष्ठायाः “पीतवर्णा गजारूढा भल्लास्या वा मृगानना । अक्षसूत्रं पविन्धत्ते वामे ज्येष्ठाङ्कुशं शये” । <HI>मूलस्य “मूलरूपं विधातव्यं श्यामं कुणपवाहनम् । खड्गखेटधरं चोग्रं द्विभुजञ्च वृकाननम्” । <HI>पूर्वाषाढायाः “कुम्भीरवदना नीला मर्कटस्था चतुर्भुजा । अक्षसूत्रं कजं पाशं पात्रं या बिभ्रती सदा । पूर्वाषाढा समुद्दिष्टा पीतवस्त्राब्जभूषणा” । <HI>उत्तराषाढायाः “सर्पगा चोत्तराषाढा गौरवर्णा सुरूपिणी । नागबद्धजटाजूट--स्वर्णकुण्डलभूषिता । अक्षनागधरा दक्षे वामे पुस्ती सकुण्डिका” । <HI>अभिजितः “अभिजित् कुमुदाभासा नक्रवक्त्रा तु हंसगा । वरस्रुक्पुस्तकाभीतिसंयुतेयं चतुर्भुजा” । <HI>प्रवणस्य “नीलरुक् तुरगारूढः प्रवणो मर्कटाननः । शङ्खचक्रगदाब्जानि बिभ्राणः स्वर्णभूषणः” । <HI>धनिष्ठायाः “तप्तचामीकराभासा निधिस्था पङ्कजासना । पक्कविम्बाधरा तन्वो पीनोन्नतपयोघरा । दीर्घवेणी सपुष्पा सा मौक्तिकाभरणान्विता । चारुनेत्रा सुवेषाढ्या द्विभुजा वसनारुणा । चराभयान्विता सौम्या धनिष्ठा परिकीर्तिता” । <HI>शततारायाः “शुभ्रा मकरगाऽश्वास्या द्विभुजा पाशपात्रिणी । पाटला वस्त्रसंयुक्ता कीर्तिता शततारका” । <HI>पूर्वभाद्रपदायाः “पूर्वा भाद्रपदा शुभ्रा गोवक्त्रा छागगामिनी । मेषशीर्षधरा सेयं सीधुपात्रञ्च बिभ्रती” । <HI>उत्तरभाद्रपदायाः “गर्द्धभास्या वृषारूढा सिता भाद्रपदोत्तरा । पात्रञ्च डमरुन्धत्ते द्विमुजेयमुदीरिता” । <HI>रेवत्याः “रेवती करभास्या स्यात् द्विभुजा हस्तिगामिनी । कमलं कुण्डिकां धत्ते शेतवर्णा महास्वना” । <HI>योगानां विष्कुम्भस्य “विष्कुम्भः प्रथमो ज्ञेयः पीतवर्णस्तु षड्भुजः । रक्तास्यो नीलकण्ठस्तु वृत्तनेत्रः सुभीषणः । विशालभालो दीर्घाङ्गस्तुङ्गनासो जटाधरः । लम्बकर्णेन्द्रनीलोत्थस्वणरत्नजकुण्डलः । शुभ्रनीलेन्द्रगोपाभवसनः स्वर्णभूषणः । मुद्गरं प्रथमे दक्षे द्वितीये कर्त्तरीमिह । तृतीये कुलिशं पाणौ वामाद्ये टङ्कमेव च । श्वेतपुच्छं द्वितीये च तृतीये चामृतं धटम् । विभ्राणः पूजनीयोऽयं पीतपुष्पैः सुगन्धिभिः । कार्य्यनिष्पत्तये नूनमन्यथा विघ्नदायकः” । <HI>प्रीतेः “प्रीतिनामा द्वितीयस्तु जवाकुसुमसन्निभः । श्वेतवक्त्रो विशालाक्षी लम्बकर्णेन्दुकुण्डलः । भालेऽलितिलकोपेतः सौम्यो मुक्ताविभूषणः । श्वेतवस्त्री जटामौलिरष्टबाहुर्वृकोदरः । बन्धुजीवोत्थपुष्पाङ्कमल्लिकामादिमे यमे । द्वितीये मोदकं पाणौ तृतीये कदलीफलम् । चतुर्थे षङ्कजञ्चैव वामाद्ये चामृतं घटम् । द्वितीये चात्र बै पात्रं सोमपूर्णं मनोहरम् । तृतीये कुलिशं हम्वे चतुर्थे चात्रवैध्वजम् । दधानो भूतये प्रीत्यै सर्वतापनिवृत्तये” । <HI>आयुष्मतः “आयुष्मांस्तु तृतीयोऽयं मौक्तिकाभोऽरुणोदरः । क्षौमवस्त्रान्वितश्चैव मुक्तासौवर्णभूषणः । दिग्भुजः प्रथमे दक्षे चाक्षसूत्रञ्च मौक्तिकम् । दूर्वामत्र द्वितीये वै तृतीये चूतपल्लवम् । चतुर्थे पङ्कजञ्चैव पञ्चमे चातपत्रकम् । सुधाकुम्भन्तु वामाद्ये वीजपूरपिधानकम् । पात्रं दध्यक्षतोपेतं द्वितीये करपल्लवे । तृतीये श्रीफलं हस्ते चतुर्थे पविमेव च । पञ्चमे चामरं हस्ते स्वर्णदण्डं सितं शुभम् । धारयन्नेष वै पूज्यो भोगायुष्यविवृद्धये” । <HI>सौभाग्यस्य “सौभाग्याख्यश्चतुर्थोऽत्र स्फटिकाभस्त्रिलोचनः । स्कन्धारुणो महासत्वः सुन्दरः कुमुद्राम्बरः । दशबाहु रयञ्चार्कौ (यमे) प्रथमे श्रीफलं करे । अक्षसूत्रं प्रवालोत्थं द्वितीये करपल्लवे । तृतीये कमलं हस्ते चतुर्थे वाणवारकम् । पञ्चमे शक्तिमत्रैव वामाद्ये पात्रमेव च । द्वितीये चामृतं कुम्भं तृतीये तु प्रकीर्णकम् । चतुर्थे दर्पणं हस्ते वेणुदण्डञ्च पञ्चमे । बिभ्राणः सौम्य सौभाग्यवृद्धये चायुषे श्रिये” । (पूजनीय इति शेषः) <HI>शोभनस्य “शोभनः पञ्चमो योगः श्वेतबक्त्वो वशी बली । शेषारुणः कृशाङ्गश्च प्रवालकृतकुण्डलः । शोणशुक्लाम्बरश्चैव मुक्ताविद्रुमभूषणः । अक्षसूत्रं सुहेमोत्थं प्रथमे दक्षिणे करे । द्वितीये पङ्कजं हस्ते तृतीये श्रीफलं शये । तुर्ये शक्तिं कराम्भोजे वामाद्ये वै कमण्डलुम् । द्वितीये स्वर्णजं पात्रं तृतीये चैव दर्पणम् । चतुर्थे चामरं पाणौ धारयन्नष्टदोरिति । पूजनीयो महाभक्त्या सौख्यसौभाग्यवृद्धये” । <HI>अतिगण्डस्य “अतिगण्डाभिधश्चाथ षष्ठो योगः प्रतीयते । गण्डारुणसितः क्रूरः कृष्णवक्त्रोऽर्कभूषणः । स्थूलो विद्धश्रुतिस्तुङ्गनासिकोऽरुणभूषणः । पिङ्गश्मश्रुजटामौलिः षड्भुजः कटिसूत्रवान् । अक्षसूत्रं यमादिस्थेलोहजं करपल्लवे । एणं मृगं द्वितीये च तृतीये चैव वारिजम् । पात्रं वामादिमे पाणौ द्वितीये शक्तिमेव च । पताकान्तु तृतीये वैदधानः कृष्णलोहिताम् । पूजनीयो महाभक्त्या दुष्टभीतिनिवृत्तये” । <HI>सुकर्मणः “चतुर्भुजः सुकर्मा वै श्वेतबाहूदरश्रुतिः । नीलशुभ्रांशुकोपेतः स्वर्णनीलविभूषणः । रुद्राक्षमालिकामार्कौ (यमे दक्षे) प्रथमे करपल्लवे । द्वितीये कमलं पाणौ वामादौ दण्डमेव च । पताकामत्र वै हस्ते द्वितीये सुमनोहरा । बिभ्रत्सुवृद्धये नॄणां कर्मारम्भशुभप्रदः” । <HI>धृतेः “धृत्याख्यश्चाष्टमो योगः कथ्यते वसुबाहुकः । भालारुणस्तु सर्वाङ्गे श्वेतवर्णोऽरुणाम्बरः । स्वर्णमुक्तेन्द्रनीलाढ्यो विद्रुमान्वितभूषणः । भुक्ताक्षमालिकां दक्षे प्रथमे रत्नमुद्रिके । द्वितीये श्रीफलं पाणौ तृतीयेऽशोकपल्लवम् । चतुर्थे हेमजं दण्डं वामाद्ये वै कमण्डलुम् । द्वितीये चामृतं पात्रं तृतीये चाम्बुजं करे । पताकासत्र वै तुर्ये बिभ्राणः श्चीविवृद्धये” । <HI>शूलस्य “नवमः शूलनामाथ कथ्यते व्यक्तभागतः । ताम्रारुणगलश्चैव श्वेतवर्णः कृशोदरः । भालरेखात्रयश्चैव त्रिजटो नोलकुन्तलः । अर्कहस्तो यमादिस्थे त्रिशूलं चातिभीषणम् । द्वितीये मुद्गरं पाणौ तृतीये चाक्षसूत्रकम् । चतुर्थे शृङ्खलामत्र पञ्चमे दण्डमेव च । मष्ठे चैवाम्बुजं पाणौ कपालं चोत्तरादिमे । टङ्कं द्वितीयके चैव तृतीये वै कमण्डलुम् । सन्दंशन्तु करे तुर्ये पञ्चमे चैव दर्पणम् । पताकामत्र वै षष्ठे धारयन्नेष पूजितः । भवेदनिष्टनाशाय वैरिविध्वस्तये नृणाम्” । <HI>गण्डस्य “गण्डाख्यः कथ्यते योगो दशमः सोऽयमत्र हि । गण्डः शुभ्रारुणाङ्गस्तु षड्भुजो मेचकाम्बरः । हरिन्मणिविभूषाढ्यो नीलविद्रुमकुण्डलः । अक्षसूत्रं यमादिस्थं द्वितीये चन्द्रहासकम् । तृतीये वारिजं नीलं वामाद्ये वै कमण्डलुम् । द्वितीये खेटकं हस्ते पताकाञ्च तृतीयके । दधानो यज्वनस्तुष्ट्यै रोगानिष्टनिवृत्तये” । <HI>वृद्धेः “एकादशस्तु वृद्ध्याख्यः कथ्यते १६ रसचन्द्रदोः । पादारुणोऽपरश्वेतो भालविस्तीर्णमण्डलः । विचित्रवसनोपेतो मुक्तासौवर्णभूषणः । अक्षसूत्रं यमादिस्थे द्वितीये चामृतं घटम् । तृतीये नन्दकं पाणौ चतुर्थे बाणमेव च । पञ्चमे मुद्गरञ्चैव षष्ठे सन्दंशमेव च । सप्तमे कम्बुमत्रैव पङ्कजञ्चाष्टमे शये । कुण्डिकामादिमे वामे द्वितीये पात्रमेव च । तृतीये खेटकं हस्ते चतुर्थे चैव कार्मुकम् । पञ्चमे टङ्कमत्रैव षष्ठेचैणविषाणकम् । सप्तमे चापमत्रैव पताकामष्टमे करे । बिभ्राणः श्रेयसो वृद्ध्यै चायुर्गोत्रधनस्य च” । <HI>ध्रुवस्य “द्वादशी ध्रुवनामा वै योगश्चात्रैव कथ्यते । वक्षःस्थलारुणश्चैव श्वेतसर्वाङ्ग एव च । माञ्जिष्ठवसनोपेतो हेममुक्ताविभूषणः । चतुर्दशभुजोपेतो दक्षिणाद्येऽक्षसूत्रकम् । द्वितीये तु कजं खड्गं तृतीये चैव मुद्गरम् । चतुर्थे सायकं हस्ते पञ्चमे चैव पङ्कजम् । षष्ठे मनोहरं शङ्खं सप्तमे चामरं शये । पात्रं सौम्यादिमे पाणौ द्वितीये चैव खेटकम् । टङ्कं तृतीयके हस्ते चतुर्थे चैव कार्मुकम् । पताकामत्र वै हस्ते पञ्चमे वरलक्षणे । षष्ठे मनोहरादर्शं सप्तमे चक्रमादधत् । पूजनीयो महाभक्त्या लक्ष्मीस्थैर्य्यादिहेतवे” । <HI>व्याघातस्य “कय्यते चाधुना योगो व्याघाताख्यस्त्रयोदशः । नाभ्यूर्द्धं लोहितश्चायं श्वेतपूर्वस्त्रिलोचनः । अन्तश्वेतारुणप्रान्तवसनः सूर्यकुण्डलः । गले स्फटिकमालोऽसौ शेषरुद्राक्षभूषणः । मणिबन्धेऽलिवर्णस्तु षड्भुजः कुटिलाननः । पङ्कजं प्रथमे दक्षे द्वितीये परशुं शये । तृतीये चात्र वै पाशं वामे पात्रमिहादिमे । द्वितीये चामृतं कुम्भं तृतीये चाङ्कुशं शये । बिभ्राणोऽयं महापूज्यः कार्यभ्रंशनिवृत्तये” । <HI>हर्षणस्य “अधुना कथ्यते योगो हर्षणाख्यश्चतुर्दशः । जानूर्द्ध्वे लोहितश्चायं तत्पूर्वं श्वेतएव च । पाटलाभांशुकोपेतो मुक्तावैदूर्यभूषणः । भुजद्वादशकोपेतो लम्बकर्णो विशालदृक् । कौस्तुभं प्रथमे दक्षे द्वितीये चाक्षसूत्रकम् । तृतीये पङ्कजं हस्ते चतुर्थे बाणमेव च । पञ्चमे शङ्खमत्रैव षष्ठे पाशं कराम्बुजे । वामादिमे करे पात्रं द्वितीये चामृतं घटम् । तृतीये परशुं हस्ते चतुर्थे चैव कार्मुकम् । पञ्चमे तु करे चक्रं षष्ठे चैवाङ्कुशं शये । विभ्राणः श्रेयसे भूत्यै मानोन्नत्यै सुखाय च” । <HI>वज्रस्य “अथ पञ्चदुशो योगः कथ्यते वज्रसज्ञकः । श्वेताहिकाञ्चीं बिभ्राणः कृष्णग्रीवोऽरुणाननः । रोचनावसनोपेतो विद्धकर्णस्त्रिलोचनः । वज्रवैदूर्यभूषाढ्यः कटिसूत्रसमन्वितः । जटां त्रिबलयां बिभ्रत् दिग्भुजः परितो बली । अक्षसूत्रं यमादिस्थे द्वितीये बाणमेव च । तृतीये पङ्कजं हस्ते चतुर्थे कुलिशं शये । पञ्चमे परशुं पाणौ वामाद्ये चामृतं घटम् । द्वितीये कार्मुकं चैव तृतीये पात्रमुत्तमम् । चतुर्थे कुलिशं चैव पञ्चमे पाशमेव च । बिभ्रद्विजयसौख्याय लक्ष्मींसन्तानवृद्धये” । <HI>सिद्धेः “कथ्यते चाधुना योगः सिद्धिनामा तु षोडशः । पादजङ्घारुणश्चोर्द्धे श्वेतवर्णः शुभाननः । दिग्भुजो लोहितग्रीवो लोहितनिहिताम्बरः । मुक्ताहारमणिस्वर्णभूषणः सोमकुण्डलः । श्रीफलं प्रथमे दक्षे द्वितीये चैव पङ्कजम् । तृतीये पुस्तकं हस्ते चतुर्थे बाणमेव च । पञ्चमे च ध्वजं हस्ते वामे पात्रमिहादिमे । द्वितीये चामृतं कुम्भं तृतीये चैव चामरम् । चतुर्थे चैव कोदण्डं पताकामिह पञ्चमे । दधानः सिद्धये नॄणां वाञ्छितार्थस्य सिद्धिदः” । (अस्यासृगित्यपरनाम) <HI>व्यतीपातस्य “व्यतीपाताभिधश्चैव योगः सप्तदशस्त्विह । कण्ठेन लोहितश्चायं श्वेतग्रीवोऽलिभाननः । शुद्धमाञ्जिष्ठवसनो नीलस्वर्णजभूषणः । अष्टादशभुजो देवो भ्रुकुटीकुटिलाननः । दात्रमार्क्यादिमे हस्ते द्वितीये लोष्ट भेदनम् । अक्षसूत्रं तृतीये तु तुर्ये वाणं मनोहरम् । पञ्चमे शृङ्खलां लौहीं षष्ठे कवचमेव च । सप्तमे मुद्गरं हस्ते पङ्कजं चाष्टमे करे । कुद्दालं नवमे हस्ते शृङ्गिकामादिमोत्तरे । पात्रं द्वितीयके चैव स्वर्णकुम्भं तृतीयके । चतुर्थे कार्मुकं पाणौ पञ्चमे कर्त्त्रिकामिह । मुसलन्तु करे षष्ठे सप्तमे टङ्कमेव च । अष्टमे च ध्वजं हस्ते नवमे प्राङ्कुटं शये । दधानो वैरिवर्गस्य ध्वस्तये चैव मृत्यवे । यज्वनः पुत्रसन्तत्यै लक्ष्मीभोगसुखाय च <HI>वरीयसः “अष्टादशो वरीयांश्च कथ्यते योग उत्तमः । आकण्ठशुभ्रवर्णस्तु लोहितग्रीव एव च । श्वेतवक्त्रो विशालाक्षो लम्बकर्णोऽर्ककुण्डलः । स्वर्णाभरणभूषाढ्यो लक्षणानेकसंयुतः । अक्षसूत्रं यमादिस्थे द्वितीये वीजपूरकम् । चन्द्रहासं तृतीये तु तुर्ये बाणं कराम्बुजे । पञ्चमे शङ्खमत्रैव षष्ठे परशुमेव च । सप्तमे मुद्गरं हस्ते चाष्टमे दात्रमेव च । नवमे चात्र वै शृङ्गं दशमे कमलं करे । एकादशे पविञ्चात्र द्वादशे हलमेव च । दण्डं त्रयोदशे हस्ते शक्तिमस्त्रं चतुर्दशे । कजं पञ्चदशे हस्ते षोडशेऽथ त्रिशूलकम् । घटं वामादिमे पाणौ पात्रमत्र द्वितीयके । तृतीये खेटकञ्चैव तुर्ये कार्मुकमेव च । चक्रन्तु पञ्चमे हस्ते षष्ठे चैव कुठारकम् । सप्तमे टङ्कमत्रैव चामरञ्चाष्टमे शये । नवमे डमरुञ्चैव दशमे चात्र वल्लकीम् । एकादशे शृणिञ्चैव द्वादशे मुसलं शये । त्रयोदशे तु वै पाशं गदामत्र चतुर्दशे । दर्पणं तिथिमे हस्ते ध्वजमत्रैव षोडशे । दधानः श्रेयसे भूत्यै सर्वभोगसुखाय च” । <HI>परिघस्य “एकोनविंशकश्चात्र कथ्यते परिघोऽनघ! । पादजान्वन्तशुभ्रोऽसौ श्वेतवक्त्रो जटाधरः । मध्यारुणोदरे नीलरेखासंयुत एव च । नीलाम्बरो महासत्वो हेमरत्नजकुण्डलः । सुवर्णभूषणोपेतो षड्भुजः क्रूरदर्शनः । गदामार्क्यादिमे हस्ते द्वितीये परिघं शये । तृतीये कमलं पाणौ वामाद्ये पात्रमेव च । द्वितीये पट्टिशं हस्ते तृतीये चात्र वै ध्वजम् । बिभ्राणः शत्रुनाशाय दुष्टभीतिनिवृत्तये” । <HI>शिपस्य “अथ विंशतिमो योगः शिवाख्यश्चात्र कथ्यते । शुभ्रवर्णस्त्रिनेत्रस्तु मौक्तिकाभरणान्वितः । दक्षिणे प्रथमे हस्ते वीजपूरं मनोहरम् । अक्षसूत्रं द्वितीये च तृतीये कम्बुमेव च । चतुर्थे सायकं हस्ते पञ्चमे चन्द्रहासकम् । मुद्गरञ्च करे षष्ठे सप्तमे परशुं शये । कुद्दालमष्टमे पाणौ नवमे दात्रमेव च । दशमे चात्र वै शृङ्गं पविमेकादशे त्विह । द्वादशे पञ्चशाखां वै लोष्टभेदनमेव च । त्रयोदशे हलञ्चैव शक्तिमस्त्रं चतुर्दशे । करे पञ्चदशे दण्डं षोडशे चाम्बुजं त्विह । त्रिशूलं मुनिचन्द्रे (१७) च वसुचन्द्रे (१८) च तोमरम् । वामादिमे शये पात्रं द्वितीये चामृतं घटम् । तृतीये चक्रमत्रैव चतुर्थे वै शरासनम् । पञ्चभे खेटकं हस्ते षष्ठे टङ्कं कराम्बुजे । कुठारं सप्तमे पाणौ प्राङ्कुटञ्चाष्टमे त्विह । नवमे चामरं शुभ्रं दशमे डमरुन्त्विह । शृणिमेकादशे हस्ते द्वादशे चैव दर्पणम् । अष्टादशे शये कुन्तं बिभ्राणः शान्तिवृद्धये” । (अत्र त्रयोदशादिसप्तदशान्तवामहस्तानां चिह्नवाक्यानि मुद्रितपुस्तके पतितानि विश्वकर्मशास्त्रे दृश्यानि) । <HI>सिद्धस्य “एकविंशोऽधुना योगः सिद्धनामाभिधीयते । जवाकुसुमसङ्काशः शुभ्ररेखात्रयोदरः । जटाभिरष्टभिस्तस्य मुकुटः खण्डचन्द्रयुक् । शोणशुभ्रांशुकोपेतः स्फाटिकाभरणान्वितः । वसुपक्षभुजः २८ सौम्यस्तुन्दिलः सर्वलक्षणः । तोमरञ्चादिमे दक्षे द्वितीयेऽत्र त्रिशूलकम् । तृतीये पङ्कजं पाणौ तुर्ये दण्डं सुवर्णजम् । पञ्चमे तु करे शक्तिं षष्ठे वै लाङ्गलं शये । सप्तमे कुलिशं हस्ते शृङ्गमत्रैव चाष्टमे । नवमे दात्रमत्रैव दशमे तु परश्वधम् । मुद्गरं रुद्रहस्ते वै द्वादशे चन्द्रहासकम् । त्रयोदशे शये बाणं शङ्खमत्र चतुर्दशे । कुम्भं वामादिमे हस्ते द्वितीये डमरुं जये । पात्रन्तु नवमे हस्ते दशमे वै कुठारकम् । टङ्कमेकादशे हस्ते द्वादशे चैव खेटकम् । त्रयोदशे शये चापं चक्रमत्र चतुर्दशे । धारयन् पूजनीयोऽसौ भोगसौख्यश्रिये जये” । (अत्र तृतीयाद्यष्टमान्तवामहस्तचिह्नवाक्यानि मुद्रितपुस्तके पतितानि विश्वकर्मशास्त्रे दृश्यानि) । <HI>साध्यस्य “साध्यो द्वाविंशकश्चैव कथ्यते योग एव सः । शुभ्रवर्णो विशालाक्षो वह्निरेखगलाननः । कौसुम्भवसनोपेतो वज्रवैदूर्यकुण्डलः । वेदवह्निभुजोपेतो मेखलानेकरत्नयुक् । अक्षसूत्रं यमादिस्थे द्वितीये वीजपूरकम् । तृतीये शक्तिमत्रैव तुर्ये चैव त्रिशूलकम् । पञ्चमे सायकं हस्ते षष्ठे वज्रं कराम्बुजे । सप्तमे पङ्कजं पाणौ दण्डमत्रैव चाष्टमे । नवमे तोमरं पाणौ दशमे शक्तिमेव च । एकादशे हलं हस्ते द्वादशे शृङ्गमेव च । त्रयोदशे शये खड्गं परशुन्तु चतुर्दशे । करे पञ्चदशे रम्ये मुद्गरं कठिनाङ्गुलौ । षोडशे दात्रमत्रैव शङ्खं सप्तदशे त्विह । वामादिभे करे कुण्डीं द्वितीये पात्रमेव च । तृतीये चाभयं हस्ते तुर्ये डमरुमेव च । पञ्चमे कार्मुकं पाणौ षष्ठे चैवाङ्कुशं शये । सप्तमे तु ध्वजं दिव्यमष्टमे पाशमेव च । नवमे कुन्तमत्रैव दशमे तु गदामिह । मुसलं रुद्रहस्ते वै द्वादशे चैव चामरम् । त्रयोदशे करे खेटं कुठारन्तु चतुर्दशे । टङ्कं पञ्चदशे पाणौ षोडशे चैव दर्पणम् । चक्रं सप्तदशे हस्ते दधानः श्रीविवृद्धये” । <HI>शुभस्य “शुभनामा त्रयोविंशो योगश्चात्रैव कथ्यते । नीलकालिकशोणस्तु मौक्तिकाभस्त्रिलोचनः । शोणरेखाङ्कितग्रीवः शोणशुभ्रांशुकावृतः । मुक्ताविद्रुममाणिक्यभूषणः स्वर्णकुण्डलः । द्वात्रिंशद्बाहुसंयुक्तो जटाकपिलमण्डलः । वरं यमादिमे पाणौ द्वितीये चाक्षसूत्रकम् । तृतीये च त्रिशूलं वै तुर्ये बाणं कराम्बुजे । पञ्चमे पङ्कजं चैव षष्ठे कुलिशमेव च । सप्तमे शक्तिमत्रैव दण्डं वै चाष्टमे करे । नवमे तोमरं हस्ते दशमे शृङ्गिकामिह । हलमेकादशे चैव द्वादशे खड्गमत्र हि । दात्रं त्रयोदशे हस्ते मुद्गरं च चतुर्दशे । शङ्खं पञ्चदशे पाणौ षोडशे तु परश्वधम् । अभयं चादिमे वामे द्वितीये वै कमण्डलुम् । तृतीये पात्रमत्रैव तुर्ये कार्मुकमेव च । पञ्चमे डमरुं पाणौ षष्ठे चाङ्कुशमेव च । सप्तमे वीजपूरं वै ध्वजं वै चाष्टमे करे । नवमे पानघात्रञ्च दशमे कुन्तमेव च । गदामेकादशे हस्ते द्वादशे चैव खेटकम् । चामरं मन्मथे १३ पाणौ टङ्कमत्र चतुर्दशे । चक्रं पञ्चदशे चैव षोडशे तु कुठारकम् । विभ्राणो भुक्तये पूज्यः सौन्दर्याय सुखाय च” । <HI>शुक्रस्य “चतुर्विंशतिमश्चात्र शुक्राख्यः कथ्यतेऽधुना । चिवुके लोहितश्चायं चन्द्रगौरस्त्रिलोचनः । जटामुकुटस्वण्डेन्दुर्नीलरेखासुधाधरः । सिन्दूरवदनोपेतो भालालितिलकाङ्कितः । प्रवालमौक्तिकस्वर्णभूषणः कण्ठकौस्तुभः । खवह्नि ३० बाहुसंयुक्तो रत्नमुद्रासमन्वितः । शूर्पाक्षमालिकां यान्ये प्रथमे करषल्लवे । द्वितीये च त्रिशूलं वै तृतीये बाणमेव च । परश्वधं करे तुर्ये पञ्चमे शङ्खमव च । मुद्गरं चात्र वै षष्ठे सप्तमे दात्रमेव च । अष्टमे तु करे खड्गं नवमे चैव लाङ्गलम् । दशमे शृङ्गमत्रैव तोमरं रुद्रसम्मिते । द्वादशे तु करे दण्डं शक्तिमत्र त्रयोदशे । चतुर्दशे शये वज्रं करे पञ्चदशे कजम् । वीजपूरन्तु वामाद्ये द्वितीये पात्रमेव च । तृतीये कार्मुकं पाणौ तुर्ये चैव कुठारकम् । पञ्चमे चक्रमत्रैव षष्ठे टङ्कं कराम्बुजे । सप्तमे चामरं पाणौ खेटकं चाष्टमे शये । नवमे तु गदामत्र दशमे चाऽमृतं घटम् । कुन्तमेकादशे हस्ते द्वादशे पात्रमेव च । त्रयोदशे शृणिं चैव दर्पणञ्च चतुर्दशे । ध्वजं पञ्चदशे हस्ते दधानस्तु महाय च” । <HI>व्रह्मणः “पञ्चविंशतिमी योगी ब्रह्मनामा प्रतीयते । शोणोरः पाण्डुराशेषश्चन्द्रगौरस्त्रिलोचनः । नीलकालिकशोणस्तु ग्रीवास्वर्णस्त्रिरेखिकः । जटात्रयप्रलम्बोऽसौ सौम्यः प्रहसिताननः । ताम्रवर्णांशुकोपेतः कण्ठरुद्राक्षमालिकः । मुक्तामाणिक्यहेमोत्थभूषणः सोमकुण्डलः । वियद्बाण ५० भुजोपेतः किङ्किणीजालमेखलः । सौम्याक्षमालिकां दक्षे प्रथमे तलशोभने । द्वितीये त वरं पाणौ खड्गमत्र त्रयोदशे । हलं चतुर्दशे हस्ते शृङ्गं पञ्चदशे त्विह । षोडशे चैव लोहासिं मुनिरन्ध्रे च तोमरम् । अष्टादशे शये दण्डं शक्तिमेकोनविंशके । करे विंशतिमे चक्रं त्वेकविंशे शये कजम् । द्वाविंशे चमसं हस्ते त्रयोविंशे शयेऽर्बुदम् । चतुर्विंशतिमे पाणौ सुदृढं लोहभेदनम् । पञ्चविंशे तु रक्षास्त्रं वामाद्ये वै कमण्डलुम् । द्वितीये चाभयं हस्ते तृतीये चात्र वै ध्रुवम् । तुर्ये खट्वाङ्गमेवेह कुद्दालं चैव पञ्चमे । षष्ठे शरासनं पाणौ सप्तमे कवचं शये । अष्टमे पट्टिशं हस्ते नवमे वै सुदर्शनम् । दशमे वीजपूरं वै पाशमेकादशे करे । द्वादशे चात्र वै टङ्कं खेटमत्र त्रयोदशे । चतुर्दशे कुठीराख्यं डमरुन्तिथिसंज्ञिते । षोडशे चामरं हस्ते कुम्भं सप्तदशे त्विह । अष्टादशे गदामत्र मुसलं नन्दचन्द्र १९ मे । अङ्कुशं विंशके हस्ते पाशञ्चैवैकविंशके । द्वाविंशके ध्वजं शुभ्रं वीरभद्रन्त्रिपक्षमे । जिने २४ सुनिर्मलादर्शं पञ्चविंशेऽजिनं शये । दधानो यज्वनो गोत्रपरमायुर्विवृद्धये” । (अत्र तृतीयादित्रयोदशान्तदक्षहस्तचिह्नवाक्यानि मुद्रितपुस्तके पतितानि विश्वकर्म्मशास्त्रे दृश्यानि) । <HI>इन्द्रस्य “इन्द्रः षड्विंशकश्चात्र कथ्यते तव साम्प्रतम् । हस्तपादारुणश्चायं शेषशुभ्रायतेक्षणः । धम्मिल्लमल्लिकामाल्यचन्दनाद्यनुलेपनः । भालालितिलकश्चैव कर्णकुण्डलमेचकः । मुक्ताहारोज्ज्वलोरस्कः सर्वरत्नविभूषणः । शुभ्रशोणेन्द्रनोलाभवसनः सर्वलक्षणः । युग्मवाण ५२ भुजोपेतो मनागरुणलोचनः । शक्तिमार्क्यादिमे हस्ते द्वितीये मौक्तिकस्रजम् । तृतीये कमलं पाणौ चतुर्थे शुक्तिकामिह । स्रुवन्तु पञ्चमे पाणौ षष्ठे चात्र त्रिशूलकम् । सप्तमे चैव लोहासिं कुद्दालं चाष्टमे करे । नवमे पत्निकाञ्चैव दशमे चन्द्रहासकम् । एकादशे हलं हस्ते द्वादशे शृङ्गमेव च । तोमरं मन्मथे १३ पाणौ दण्डं चैव चतुर्दशे । करे पञ्चदशे शक्तिं षोडशे कुलिशं शये । चक्रञ्च मुनिचन्द्राङ्क्ये १७ वसुचन्द्रे १८ परश्वधम् । एकोनविंशके कम्बुं विंशके पुस्तकं त्विह । विष्टरं त्वेकविंशे वै द्वाविंशे चैव मुद्गरम् । चमसन्तु त्रयोविंशे चतुर्विंशे त्विहार्बुदम् । पञ्चविंशतिमे हस्ते लोष्टभेदनमेव च । षड्विंशे च तुरष्कास्त्रं वामाद्यो चाभय शये । द्वितीये कुण्डिकामत्र ततीये वीजपूरकम् । तर्ये वामे वृतं पात्रं पञ्चमे स्रुवमेव हि । षष्ठे खट्वाङमेवेह सप्तमे डमरुं शये । अष्टमे प्राङ्कुटं पाणौ नवमे चै० कार्मुकम् । दशमे खेटकं हस्ते रुद्रे चैव कठारकम् । द्वादशे चामरं हस्ते कन्तमत्र त्रयादशे । गदां चतुर्दशे चैव मुसलन्तिथिसंमिते । अङ्कुशं षोडशे हस्ते पाशं सप्तदशे करे । पट्टिशं वसुचन्द्राङ्क्ये १८ चक्रन्त्वेकोनविंशके । कवचं विंशके चैव दात्रञ्चैवैकविंशके । द्वाविंशके तु वै टङ्कं त्रयोविंशे ध्वजन्त्विह । वीरभद्रं चतुर्विंशे पञ्चविंशे तु दर्पणम् । अजिनं चात्र षड्विंशे विभ्राणः श्रीविवृद्धये” । <HI>वैधृतेः “वैधृत्याख्यस्तु वै योगः सप्तविंशतिमस्त्विह । शुभवर्णो महारौद्रो ग्रीवाशोणः सिताननः । जटापञ्च प्रलम्बस्तु मेचकारुणकुण्डलः । नीलशोणसुवर्णोत्थभूषणो मेचकाम्बरः । वेदबाण ५४ भुजोपेतो वृहत्कुक्षिः सुमन्थरः । अक्षसूत्रं यसादिस्थे द्वितीये वरमेव च । तृतीये चैव सन्दंशं तुर्ये शुक्तिं समुद्रजाम् । पञ्चमे पङ्कजं पाणौ षष्ठे चात्र स्रुवन्तथा । सप्तमे सायकं पाणौ ज्ञानखड्गमिहाष्टमे । नवमे चैव कुद्दालं दशमे च त्रिशूलकम् । शृङ्गमेकादशे हस्ते द्वादशे हलमेव च । त्रयोदशे तु वै खड्गं तोमरन्तु चतुर्दशे । करे पञ्चदशे दण्डं षोडशे शक्तिमेव च । वज्रं सप्तदशे पाणौ कवचं वसुचन्द्रमे १८ । परशुं नन्दचन्द्राङ्क्ये १९ विंशके चार्बुदं करे । एकविंशे शये चैव लोष्टभेदनमेव च । द्वाविंशे वै तुरष्कास्त्रं त्रयोविंशे तु शङ्खकम् । पुस्तकन्तु चतुर्विंशे पञ्चविंशे तु विष्टरम् । षड्विंशे मुद्गरं पाणौ चमसं सप्तविंशके । वामादिमे करे कुण्डीमभयन्तु द्वितीयके । मीनं तृतीयके हस्ते चतुर्थे वीजपूरकम् । पञ्चमे पात्रमत्रैव षष्ठे चैव स्रुवं करे । सप्तमे कार्मुकं पाणौ डमरुं चाष्टमे करे । नवमे प्राङ्कुटं हस्ते खट्वाङ्गञ्चैव दिक्करे । चामरं रुद्रमे चैव द्वादशेऽत्र कुठारकम् । खेटं त्रयोदशे चैव कुन्तमत्र चतुर्दशे । गदां पञ्चदशे पाणौ षोडशे मुसलन्त्विह । शृणिं सप्तदशे हस्ते पाशमष्टादशे करे । पट्टिशं नन्दचन्द्राङ्क्ये १९ वीरभद्रन्तु विंशके । एकविंशे शये टङ्कं द्वाविंशे चाजिनं करे । त्रयोविंशे तु वै चक्रं कवचं जिन २४ हस्तके । पञ्चविंशे तु वै पात्रं षड्विंशे दर्पणं शुभम् । सप्तविंशे ध्वजं हस्ते धारयन् दुष्टघातकृत्” । <HI>करणानां ववस्व “करणानामथो वक्ष्ये रूपसम्बन्धिलक्षणम् । ववाभिघन्तु वै पीतं जटिलं रत्नकुण्डलम् । नीलवस्त्रन्तु रुद्राक्षभूषणं कण्ठपाण्डुरम् । चतुर्दशभुजोपेतं पिङ्गभ्रूलोचनत्रयम् । वरं यमादिमे हस्ते द्वितीये बाणमेव च । तृतीये कुलिशं पाणौ चतुर्थे चैव पङ्कजम् । मुद्गरं पञ्चमे चैव षष्ठे सन्दंशमेव च । सप्तमे चाङ्कुशं दिव्यं पञ्चशाखे महोदरे । प्रथमे चाभयं वामे द्वितीये तु शरासनभ् । तृतीये पुस्तकं हस्ते चतुर्थे मुकुरं शये । टङ्कन्तु पञ्चमे पाणौ षष्ठे कर्तरिकामिह । करे तु सप्तमे चात्र नागपाशं दधच्छ्रिवे” । <HI>बालवस्य “बालवाख्यन्तु वै रक्तं नीलग्रीवं महोदरम् । श्वेतवस्त्रं जटाभारं पिङ्गलं तुङ्गनासिकम् । कण्ठरुद्राक्षमालं तद्भूतिमत्कालपाण्डुरम् । रसचन्द्र १६ करोपेतं कक्षालग्नकरण्डकम् । प्रथमे मोदकं हस्ते दक्षिणे सुमनोहरे । द्वितीये केतकीपत्रं तृतीये शक्तिमेव च । चतुर्थे पङ्कजं पाणौ पञ्चमे वै सुदर्शनम् । षष्ठे सर्वायसं बाणं सप्तमे कुलिशं करे । सन्दंशमष्टमे हस्ते पात्रं वामादिमे त्विह । द्वितीये कुण्डिकामत्र तृतीये चैव वट्टिशम् । वीजपूरं करे तुर्ये पञ्चमे शङ्खमेव च । कोदण्डमत्र वै षष्ठे सप्तमे कुलिशङ्करे । अष्टमे पुस्तकं बिभ्रद्वश्याय विजयाय च” । <HI>कौलवस्य “श्वेताब्जकर्णिकाभासं तृतीयं कौलवाभिधम् । रक्तकण्ठं पिकास्यं वै नीलश्वेतारुणाम्बरम् । मुक्तारुद्राक्षसौवर्णभूषणं चेन्द्रनीलकम् । अष्टादशभुजीपेतं किङ्किणीकटिसूत्रकम् । वरं यमादिम हस्ते द्वितीये चाक्षसूत्रकम् । तृतीये स्वर्णजं दण्डं चतुर्थे चैव पुस्तकम् । पञ्चमे सोदकं हस्ते षष्ठे सन्दंशमेव च । सप्तमे डमरुं पाणौ वज्रमत्रैव चाष्टमे । नवमे शृङ्गिकामत्र शोणगुञ्जाद्यनामिकाम् । अभयं चादिमे वामे द्वितीये वै कमण्डलुम् । तृतीये चासवं पात्रं तुर्ये चाम्भोजमुत्तमम् । पञ्चमे चामरं शुभ्रं षष्ठे दात्रं कराम्बुजे । सप्तमे वल्लकीमत्र शृणिं चैवाष्टमे करे । नवमे कदलीपत्रं दधत् सम्पत्सुखाय च” । <HI>तिलस्य “चतुर्थं तैतिलं नाम श्यामवर्णं कृशोदरम् । शोणवस्त्र जवापुष्पमालिकं तैत्तिराननम् । वियत्पक्ष २० भुजोपेतं घण्डावद्धनितम्बकम् । प्रथमे दक्षिणे हस्ते श्रीफलं सुमनोहरम् । खड्गमत्र द्वितीये वै तृतीये चैव पुस्तकम् । अक्षसूत्रं करे तुर्ये पञ्चमे बाणमेव च । षष्ठे सुदर्शनं दिव्यं सप्तमे कुलिशं त्विह । अष्टमे तु स्रुवं पाणौ नवमे चैव मुद्गरम् । दशमे चाङ्कशं हस्ते पात्रं वामादिमे करे । द्वितीये स्वेटकं चैव तृतीये वारिजं शुभम् । चतुर्थे कुण्डिकामत्र पञ्चमे चैव कार्मुकम् । षष्ठे मनोहरं शङ्खं सप्तमे चामरं सितम् । स्रुवं चैवाष्टमे हस्ते नवमे टङ्कमत्र हि । दशमे तु करे पाशं बिभ्राणं यज्वनः श्रिये” । <HI>गरस्य “पञ्चमं चात्र विज्ञेयं करणन्तु गराभिधम् । गोमुखं चित्रितग्रीवं धूसरं लोहिताम्बरम् । पक्षपक्ष २२ भुजोपेतं कृतपद्माक्षभूषणं । आदिमे दक्षिणे शक्तिं द्वितीये चक्रमेव च । तृतीये श्रीफलं हस्ते चतुर्थे चैव पङ्कजम् । पञ्चमे पुस्तकं रम्यं षष्ठे बाणं मनोहरम् । सप्तमे गोवृषं शृङ्गं कुलिशं चाष्टमे करे । नवमे वल्लकीमत्र दशमे वीरभद्रकम् । एकादशे तु सन्दंशं पञ्चशाखे मनोहरे । अभीतिमुत्तरादिस्थे द्वितीये शङ्खमत्र हि । पात्रमत्र तृतीये वै चतुर्थे चैव चामरम् । पञ्चमे डमरुं हस्ते षष्ठे चैव शरासनम् । सप्तमे कुण्डिकामत्र चाष्टमे दशचक्रकम् । नवमे तु करे वंशं दशमे चैव दर्पणम् । एकादशे तु रुद्रास्त्रं बिभ्रत् कीर्त्तिसुखश्रिये” । <HI>बणिजः “वानरास्यं बणिक् धूम्रं पीतवस्त्रं वृषासनम् । जिन २४ बाहुयुतं चेदं षष्ठं कनकभूषणम् । वरमार्क्यादिभे हस्ते द्वितीये चाक्षसूत्रकम् । तृतीये शुक्तिकामत्र मोदकन्तु चतुर्थके । पञ्चमे कुलिशं हस्ते षष्ठे शक्तिं कराम्बुजे । सप्तमे वैणवं दण्डं खड्गमत्रैव चाष्टमे । नवमे पाशमत्रैव दशमे चैव वै ध्वजम् । एकादशे तुर ष्कास्त्रं द्वादशे वै सुदर्शनम् । सौम्यादिमे करेऽभीति द्वितीये वै कमण्डलुम् । वीजपूरं तृतीयेऽत्र पानपात्र चतुर्थके । पञ्चमे पञ्चवक्त्राक्षं षष्ठे चैव तु पट्टिशम् । सप्तमे चामरं हस्ते खेटकं चाष्टमे शये । नवमे चाङ्कुशं पाणौ दशमे हलमेव च । एकादशे करे रम्यं दर्पणं चातिनिर्मलम् । द्वादशे धारयत् शङ्ख लक्ष्मीसौभाग्यवृद्धये” । (पञ्चवक्त्राक्षं पञ्चमुखरुद्राक्षम्) <HI>भद्रायाः “व्याध्रचर्माम्बरा भद्रा श्वेताभा गर्दभानना । सप्तबाहुसमायुक्ता त्रिपदा लोहभूषणा । कर्तिकामादिमे दक्षे द्वितीये तु गदामिह । तृतीये सायकं हस्ते चतुर्थे चन्द्रहासकम् । खेटमूर्द्धकरे वामे तदधश्चैव कार्मुकम् । पात्रमस्वादधो वामे धारयन्ती रिपीर्भिये” <HI>शकुनेः “अष्टमं शकुनिप्रख्यं करणं हरितप्रभम् । प्रबालभूषणोपेतं शक्रगोपनिभान्वरम् । रसपक्ष २६ भुजोपेतमेणवक्त्रं वृकोदरम् । आदिगे रविजे चक्रं द्वितीये वरमो च । अक्षसूत्रं तृतीये तु तुर्ये चैव तु पङ्कजम् । पञ्चमे मोदकं हस्ते षष्ठे वज्रं कराम्बुजे । सप्तमे तोमरं पाणौ शक्तिमत्रैव चाष्टमे । नवमे हस्तिजन्दन्तं दशमे चन्द्रहासकम् । एकादशे करे बाणं द्वादशे चाङ्कुशं शये । त्रयोदशे गदामत्र शङ्खं वामादिमे करे । अभयन्तु द्वितीयेऽत्र तृतीये वै कमण्डलुम् । वीजपूरं करे तुर्ये पञ्चमे पात्रमेव च । षष्ठे कराम्बुजे शृङ्गं सप्तमे कुन्तमेव च । परिघं चाष्टमे हस्ते दण्डन्तु नवमे करे । खेटकं दशमे पाणौ धनुरेकादशे शये । द्वादशे पात्रमत्रैव त्रिशूलन्तु त्रयोदशे । दधानं श्रेयसे भूत्यै विजयाय सुखाय च । तापाय चैव शत्रूणां विशेषेण समर्चितम्” । <HI>चतुष्पदस्य “चतुष्पदाभिधं चात्र नवमं कथ्यते जय! । कृष्णवर्णं चतुष्पादं चतुरास्यं जटान्वितम् । मनुष्यास्यन्तु वै पूर्वं दक्षिणं चैव गोमुखम् । अजास्यं पश्चिमन्तस्य चोत्तरं शूकराननम् । मनुष्याकारवत् सर्वं त्रिकपुच्छविनिर्गतम् । पीतवस्त्रं वृहत्कुक्षि नीलमुक्ताविभूषणम् । वसुपक्ष २८ भुजोपेतं दीर्घनासं महाजवम् । दक्षिणाद्ये करे शक्तिं द्वितीये चाक्षसूत्रकम् । सुदर्शनं तृतीये तु चतुर्थे चैव पङ्कजम् । पञ्चमे मुद्गरं चैव षष्ठे मोदकमेव च । सप्तमे तु गदां पाणावष्टमे चाङ्कुशं शये । नवमे तु करे बाणं दशमे खड्गमेव च । एकादशे करे दन्तं द्वादशे शुक्तिमत्र हि । त्रयोदशे शये चात्र तोमरं सुदृढं शुभम् । चतुर्दशे तु वै वज्रं वामाद्येऽभीतिमेव च । कमण्डलुं द्वितीये वै तृतीये शङ्खमेव च । चतुर्थे वीजपूरं वै पञ्चमे टङ्कमेव च । षष्ठे पात्रं सुधापूर्णं सप्तमे च त्रिशूलकम् । अष्टमे पात्रमत्रैव नवमे धनुरेव च । दशमे खेटकं हस्ते दण्डमेकादशे करे । द्वादशे पट्टिशं पाणौ कुन्तमत्र त्रयोदशे । शृङ्गं चतुर्दशे बिभ्रद्गोत्रवृद्ध्यै सुपूजितम्” । <HI>नागस्य “नागाख्यं दशमं रक्तं नीलवस्त्रं जटाधरम् । मनुष्याकारमेवैतन्मस्तकन्यस्ततत्फणम् । वियद्गुण ३० भुजोपेतं मुक्तारुद्राक्षभूषणम् । प्रथमे मोदकं दक्षे द्वितीये चैव पङ्कजम् । अक्षसूत्रं तृतीयेऽत्र वरन्तुर्ये कराम्बुजे । पञ्चमे तु करे चक्रं षष्ठे वज्रन्तु वै शये । सप्तमे तोमरं पाणौ शक्तिमत्रैव चाष्टमे । नवमे सोज्ज्वलं दन्तं दशमे चन्द्रहासकम् । बाणमेकादशे हस्ते द्वादशे चाङ्कुशं शये । त्रयोदशे गदामत्र तुरष्कास्त्रं चतुर्दशे । करे पञ्चदशे दात्रं वामे पात्रन्तु चादिमे । वीजपूरं द्वितीयेऽत्र तृतीये वै कमण्डलुम् । चतुर्थे चाभयं हस्ते पञ्चमे शङ्खमेव च । षष्ठे कराम्बुजे शृङ्गं सप्तमे कुन्तमुत्तमम् । पट्टिशं चाष्टमे हस्ते नवमे दण्डमत्र हि । दशमे खेटकञ्चैव धनुरेकादशे करे । द्वादशे पाशमत्रैव त्रिशूलञ्च त्रयोदशे । चतुर्दशे दशास्यं वै करे पञ्चदशेऽर्बुदम् । दधानं विजयारोग्यं कुर्वीताभयदं नृणाम्” । (दशास्यं दशमुखरुद्राक्षम्) <HI>किन्तुघ्नस्य “एकादशन्तु किन्तुत्नं करणं कथ्यतेऽधुना । गोक्षीरधबलं चैतत्पीतवस्त्रं हयाननम् । सर्वाभरणसंयुक्तं द्वात्रिंशद्बाहुसंयुतम् । वरञ्चैवादिमे दक्षे द्वितीये चाक्षसूत्रकम् । तृतीये सोज्ज्वलं चक्रं तुर्ये चाब्जं कराम्बुजे । पञ्चमे मोदकं हस्ते षष्ठे वै कुलिशं शये । सप्तमे तोमरं पाणौ शक्तिमत्रैव चाष्टमे । नवमे गजदन्तञ्च दशमे खड्गमुत्तमम् । एकादशे तु वै बाणं द्वादशे शृणिमेव च । त्रयोदशे गदामत्र डमरुञ्च चतुर्दशे । करे पञ्चदशे पुस्तीं परशुञ्चैव षोडशे । अभयञ्चादिमे वामे द्वितीये वै कमण्डलुम् । शङ्खमत्र तृतीये वै चतुर्थे वीजपूरकम् । पञ्चमे चासवं पात्रं षष्ठे शृङ्गं मनोहरम् । सप्तमे कुन्तमत्रैव चाष्टमे पट्टिशं शये । नवमे वैणवं दण्डं दशमे खेटमेव च । चापमेकादशे पाणौ द्वादशे पात्रमत्र हि । त्रयोदशे त्रिशूलं वै टङ्कमत्र चतुर्दशे । वीणामिष्वीन्दु १५ हस्ते च ध्वजञ्चैव तु षोडशे । धारयद्वैरिणां ध्वस्त्यै पूजनीयं विपश्चिता । विद्यालाभाय सन्तुष्टिविजयादिसुखार्थिना” । किंस्तुघ्नसिति वा पाठः । <HI>राशीनां मेषस्य विष्णुधर्मोत्तरात् “मेषवक्त्रो नरो रक्तो द्विभुजः पङ्कजासनः । ज्ञानमुद्राकरः पीतबसनः कनकाङ्गदी” । <HI>वृषस्य “वृषाननो नरः शुभ्रो रक्तवस्त्राक्षकुण्डिकः” । <HI>मिथुनस्य “पुमान् गदी सवीणा च योषिच्च मिथुनं सितम्” । <HI>कर्कटस्य “कर्कटः कपिलः श्वास्यः कूर्ममुद्राधरो नरः” । <HI>सिंहस्य “सिंहवक्त्रोऽरुणोऽब्जस्थो द्विभुजीऽभयपात्रयुक्” । <HI>कन्यायाः “शुक्लासिभृत् सिता कन्या द्विभुजा पङ्कजासना” । <HI>तुलायाः “तुलाधरो नरो गौरः पिङ्गनेत्रः कजासनः” । <HI>वृश्चिकस्य “वृश्चिकस्थी नरः पिङ्गो द्विभुजो मर्कटाननः दक्षे वृश्चिकमालाधृक् वामे पात्रं सुरायुतम्” । <HI>धनुषः “अश्ववक्त्रो नरश्चापी ज्याकृष्टकरदक्षिणः” । <HI>मकरस्य “अक्षकुण्डीधरो नीलो मृगवक्त्रो नरो हि सः” । <HI>कुम्भस्य “मकरास्योऽसितोऽब्जस्थो रिक्तकुम्भो नरो घटः” । <HI>मीनस्य “मत्स्ययुग्मस्थितः श्यामो मत्स्यहस्तो महोदरः । मत्स्यवक्त्रो नरो मीनो हरिन्मणिविभूषणः” । <HI>कालस्य विश्वकर्मशास्त्रात् “कालः करालवदनो नित्यगश्च विभीषणः । पाशहस्तश्च कर्तव्यः सर्पवृश्चिकरोमवान्” । <HI>निमेषस्य “निमेषस्तु भवेदत्र मेचकाभोऽर्द्धनीलदृक् । अक्षसूत्रं करे दक्षे ज्ञानमुद्रामथोत्तरे । दधानो योगसंसिद्ध्यै पूजनीयो विपश्चिता” । <HI>काष्ठायाः “नीलवर्णा भवेत् काष्ठा पीतवस्त्रा त्रिलोचना । अष्टादशभुजोपेता ज्ञानपुस्तीसमन्विता” । <HI>कलायाः “शुक्लवर्णा कला ज्ञेया नीलवस्त्रा त्रिलोचना । व्योमवज्राङ्करुद्राक्षकण्ठलम्बितमालिका । मुक्ताक्षमालिकादक्षा वामपङ्कजसंयुता । पूजनीया विशेषेण ज्ञानविज्ञानहेतवे” । <HI>क्षणस्य “क्षणाभिधो भवेत् पीतः मुनिपक्षः सुमौक्तिकः । जटात्रिमौक्तिकोपेतश्चन्दनालिकपाण्डुरः । मुक्तासूत्रार्किहस्तोऽयं वामे स्वर्णकमण्डलुः” । <HI>१ मुहूर्त्तानां तत्र दिने रौद्रस्य “मुहूर्त्तानधुना वच्मि नामलक्ष्मपृथक्फलैः । तत्रादिमस्तु रौद्राख्यः श्यामश्वेतारुणच्छविः । श्वेतवस्त्रो महातुङ्गो दक्षिणे सर्पमादधत् । वामे पात्रं सुधापूर्णं क्षुद्रकर्मप्रसिद्धये” । <HI>२ सितस्य “सिताभिधो द्वितीयस्तु श्वेतवर्णो महोदयः । श्वेतशोणाभवस्त्रोऽयं श्वेतमुक्ताविभूषणः । दक्षिणे पङ्कजं शुभ्रं वामे चैव कमण्डलुम् । दधानस्तु श्रियै पूज्यो योगवृद्ध्यै सुखाय च” । <HI>३ अजपस्य “तृतीयोऽथाजपाख्यस्तु कृष्णः शुभ्रो महातनुः । दक्षिणे पङ्कजं नीलं वामे सर्पं महाफणम् । बिभ्रद्विपुलभोगाय पूजनीयो महाधिया” । <HI>४ आर्य्यभटस्य “तुर्य्यश्चार्य्यभटाख्यस्तु नीलः शुभ्रो महोदरः । दक्षिणे पुस्तकं हस्ते वामे चैव त्रिशूलकम् । दघानः श्रेयसे भूत्ये विजयाय सुखाय च” । <HI>५ सावित्रस्य “अधुना चैव सावित्रः पञ्चमः कथ्यते जय! । श्वेतवर्णोऽश्ववक्त्रस्तु मेचकवसनान्वितः । पुस्तकं दक्षिणे हस्ते वामे कुण्डन्तु निर्व्रणम् । दधद्रोगविनाशाय पूजनीयोऽप्यहर्निशम्” । <HI>६ वैराजस्य “वैराजश्चात्र वै षष्ठः श्यामवर्णो जटाधरः । दक्षिणे तु करे दण्डं वामे चैव स्रुवं करे । बिभ्रद्वृद्ध्यै च सौख्याय पूजनीयोऽतिभक्तितः” । <HI>७ गन्धर्वस्य “सप्तमश्चात्र गन्धर्वस्ताम्रवर्णः कृशोदरः । दक्षिणे वल्लकीं पाणौ वामे शक्तिञ्च धारयन् । सौख्यवृद्ध्यै यशोवृद्ध्यै पूजनीयो विपश्चिता” । <HI>८ अभिजितः (कुतषस्य) “अधुना चाभिजिन्नाम कय्यतेह्यष्टमः शुभः । पीतवर्णोऽतिह्रस्वस्तु ताम्रवर्णो महोदरः । तूणहस्तद्वयोपेतः पूजनीयः सुखाप्तये । स एव कुतपो नाम विज्ञातव्यो मनीषिभिः । पितृणां सुप्रियश्चैव पिण्डहस्तोऽथवाप्ययम्” । <HI>९ रौहिणेयस्य “नवमो रौहिणेयाख्यो मुहूर्त्तः कथ्यते जय! । शुभ्रबर्णो विशालाक्षो नीलवस्त्रोऽभ्रकुण्डलः । दक्षिणे पङ्कजं पाणौ वामे मोदकमेव च । दधानः सुखसम्पत्त्यै विजयारोग्यवृद्धये” । <HI>१० बलस्य “अधुना कथ्यते वत्स! दशमस्तु बलाभिधः । गौरवर्णो ऽरुणः श्वेतवसनः स्वर्णकुण्डलः । दक्षिणे तु करे शङ्कं वामे पङ्कजमादधत्” । <HI>११ विजयस्य “एकादशोऽधुना ज्ञेयो मुहूर्त्तो विजयाभिधः । हेमवर्णो वृहद्गात्रः कृष्णश्वेतारुणांशुकः । अक्षसूत्रं करे दक्षे वामे चैव कमण्डलुम् । दधत् प्रजासुखार्थाय पूजनीयो विपश्चिता” । <HI>१२ नैरृतस्य “नैरृताख्योऽधुना ज्ञेयो द्वादशस्तु मुहूर्त्तकः । नीलवर्णोत्पलमौलिः पीतवस्त्रो महाबलः । दक्षिणे तु करे चक्रं वामे चाभयमादधत्” । <HI>१३ सन्तमसस्य “त्रयोदशो भवेदत्र रक्तः सन्तमसाभिधः । ताम्रवस्त्रो महौजस्को रत्नहेमजकुण्डलः । शोणपङ्कजदक्षस्तु वामकुण्डीसमन्वितः” । <HI>१४ बरुणस्य “मुहूर्त्तः कथ्यते चात्र वरुणाख्यश्चतुर्दशः । मुक्ताफलनिभश्चैव मुक्ताहारविभूषणः । धनुर्बाणधरश्चैव पूजनीयः सुखाप्तये” । <HI>१५ सुभगस्य “अथ पञ्चदशो ज्ञेयः सुभगस्तु हरित्प्रभः” । <HI>१ रात्रौ अतिरौद्रस्य “अथो निशाचरान् ब्रूमो मुहूर्त्तान् तिथिसंख्यकान् । तत्रादिमोऽतिरौद्राख्यः कृष्णवर्णोऽरुणांशुकः । चतुर्भुजोमहाक्रूरः सास्थिसङ्कटकोबलः । आदिमे दक्षिणे बिभ्रत् कौशिकञ्चातिभीषणम् । द्वितीये तु करे सर्पं वामोर्द्धे त्वथ वै करे । सन्दंशं तदधः पात्रं बिभ्राणः सर्वविघ्नहा” । <HI>२ महागन्धर्वराजस्य “महागन्धर्वराजाख्यो द्वितीयस्तत्र चैव हि । कृष्णशुभ्रारुणग्रीवो नीलवस्त्री महाबलः । चतुर्भुजो विशालाक्षो गौरवर्णो जटाघरः । आदिमे दक्षिणे शङ्खं द्वितीये चैव पङ्कजम् । वामोर्द्धगे कीरं तदधस्थे तु पात्रकम् । धारयन्निष्टसम्पत्त्यै पूजनीयो विचक्षणैः” । <HI>३ दविणस्य “तृतीयः कथ्यते चाथ रात्रिजो द्रविणाभिधः । तप्तचामीकराभासः कृष्णनीलारुणांशुकः । दक्षिणे प्रथमे पद्मं हेमजञ्चातिशोभनम् । द्वितीये तु करे वीणां वामोर्द्धे वीजपूरकम् । दधीनः सर्वसम्पत्तिसुखायुःश्रीविवृद्धये” । <HI>४ श्रावणस्य “श्रावणाख्यस्ततस्तुर्यो नीलवर्णोऽर्ककुण्डलः । नीलारुणांशुकोपेतः कण्ठनीलाब्जमालिकः । दक्षिणाद्ये करे खड्गं द्वितीये चैव पङ्कजम् । वल्लकीमूर्द्ध्वगे वामे पात्रमस्मादधःस्थिते । दधानः पूजनीयोऽयं ज्ञानविज्ञानसिद्धये” । <HI>५ वायोः “मुहूर्त्तः कथ्यते चाथो वायुसंज्ञस्तु पञ्चमः । हरिद्वर्णो जवाकर्णः श्वेतवस्त्रो महाबलः । कीरमार्क्यादिमे हस्ते द्वितीये तु ध्वजं शये । वामोर्द्धगे करे सीरं द्वितीये पात्रमादधत्” । <HI>६ अग्नेः “अग्निसंज्ञस्ततः षष्ठो जवाकुसुमसन्निभः । कृष्णनीलांशुकोपेतः शिखारुद्राक्षसंयुतः । दक्षिणाद्ये करे पात्रं द्वितीये शक्तिमेव च । वामादिमे करे कीरं द्वितीये सीरमेव च । दधानः कीर्त्तये भुक्त्यै विजयायुःप्रवृद्धये” । <HI>६ राक्षसस्य “अधुना कथ्यते वत्स! राक्षसाख्यस्तु सप्तमः । नीलवर्णोग्रदंष्ट्रस्तु नीलशुभ्नारुणांशुकः । दक्षिणाद्ये करे पद्मं द्वितीये तु त्रिशूलकम् । खट्वाङ्गमुत्तरे वामे पात्रमस्मादधःस्थिते । दधद्वैरिविघाताय पूजनीयस्तु साधकैः । <HI>८ धातुः “धाता चैवाष्टमः पीतवर्णः पाटलभांशुकः । कर्णस्फाटिकसौवर्णकुण्डलः कम्बुकन्धरः । पुस्तीमार्क्यादिमे हस्ते द्वितीये चैव विष्टरम् । वामादिमे करे दण्डं द्वितीये स्वर्णकुण्डलम् । दधानः प्रीतये भुक्त्यै विजयाय सुखाय च” । <HI>९ सौम्यस्य “नवमः सौम्यनामाथ शुभ्रवर्णो विशालदृक् । पीतवस्त्रो महातेजा मुक्तासर्वाङ्गभूषणः । आदिमे दक्षिणे शङ्खं द्वितीये चैव पङ्कजम् । वामादिमे करे पात्रं द्वितीये सीरमेव च । दधानस्तुष्टये भुक्त्यै पूजनीयस्तु मुक्तिदः” । <HI>१० ब्रह्मणः “दशमश्चात्र विज्ञेयो मुहूर्त्तो ब्रह्मसंज्ञकः । पीतवर्णः शुक्लवस्त्रो जटामुकुटसंयुतः । कण्ठरुद्राक्षमालोऽयं भालपाण्डुरचन्दनः । सुवर्णकुण्डलोपेतः कटिसूत्रोत्तरीयवान् । अक्षसूत्र यमादिस्थे द्वितीये चैव पङ्कजम् । वामोर्द्धे तु स्रुवं हस्ते पुस्तकन्तदधःकरे । दधत् सौवर्णमुक्तानां लाभाय विजयाय च” । <HI>११ वाक्पतेः “एकादशोऽधुना ज्ञेयो वाक्पतिर्नाम नामतः । सुवर्णवर्ण एवायं कृष्णशुभ्रांशुकान्वितः । कुण्डोमार्क्यादिहस्ते तु द्वितीये सीरमेव च । वामादिमे करे कोरं द्वितीये नीरजं दधत् । प्रजालाभकरश्चैव कार्यनिष्पत्तिसाधकः” । <HI>१२ पौष्णस्य “द्वादशश्चात्र विज्ञयो पौष्णनामा सुलोहितः । पीतवस्त्रो जटामौलिर्मुनिपुष्पकृतश्रुतिः । तुन्दिलः सोपवीती च नीलकीलकपाण्डुरः । दक्षादिमे करे वीज पूरकं शुभ्रवर्णकम् । द्वितीये वारिजं पाणौ पात्रं वामादिमे करे । सन्दंशन्तु द्वितीयेऽयं धारयन् वैरितापदः” । <HI>१३ वैकुण्ठस्य “जयाधुनात्र वै कध्यो वैकुण्ठाख्यस्त्रयोदशः । पादजान्वन्तशुभ्रोऽयं कण्ठान्तारुणवणकः । अलिवर्णस्तु केशान्ते कुण्डलानेकरत्नजः । दक्षिणाद्ये करे पुस्तीमम्बुजन्तु द्वितीयके । केकिपिच्छन्तु वामाद्ये द्वितीये चातपत्रकम् । दधानः कीर्त्तये भुक्त्यै पूजनीयः सिताम्बुजैः” । <HI>१४ समीरणस्य “चतुर्दशोऽधुना ज्ञेयो नामतस्तु समीरणः । जलनीलनिभश्चैव शुभमारकतद्युतिः । पीतनीलारुणप्रान्तवसनः स्निग्धलोचनः । तालपत्रं यमादिस्थे द्वितीये नीलनीरजम् । वामादिभे करे पात्रं द्वितीये नीलरुक्मजम् । दधानो यज्वनो भूत्यै बालवृद्ध्यै सुखाय च” । <HI>१५ नैरृतस्य “अथ पञ्चदशो ज्ञेयो मुहूर्त्तो नैरृतोऽरुणः । मेचकाभत्रिनेत्रस्तु दंष्ट्रावान् वसनारुणः । स्वर्णेन्द्रनीलभूषाढ्यः शोणालितिलकान्वितः । आदिमे दक्षिणे बाणं द्वितीये कमलं करे । वामादिस्थे धनुर्हस्ते द्वितीये चैव वारिजम् । दधच्छान्त्यै सुभोगाय बलाय विजयाय च” । <HI>अहोरात्रस्य “एते निशाचराः ख्याता मुहूर्त्ताः सकलास्तव । अहोरात्राभिधश्चात्र कृष्णग्रीवादिमूर्द्धजः । कण्ठपादान्तशुभ्रोऽयं द्विभुजो दीर्घगीधिकः । सार्द्धचन्द्रजटामौलिः पिङ्गलश्मश्रुलोचनः । नृमुण्डमालिकोपेतः कृष्णशुभ्रांशुकान्वितः । अर्कं दक्षे दधानोऽयं वामे चैव विधुन्तुदम् । इष्टापूर्त्त प्रसिद्ध्यर्थं पूजनीयो मनीषिभिः” । <HI>शुक्लपक्षस्य “शुक्लपक्षो नरः शुक्लो जटामुकुटसंयुतः । शोणवस्त्रो विशालाक्षो भालालितिलकान्वितः । सूर्यमार्कौ दधानोऽयं वामे चन्द्रजविम्बकम् । पूजनीयो महाभक्त्या प्रतिपक्षं सिते सिते । अस्य द्वादश भेदाः स्युर्विज्ञेया वर्णभेदतः । पूजनीयाबलार्थाय प्रतिमासन्तु भेदतः” । <HI>कृष्णपक्षस्य “श्यामाभः कृष्णपक्षस्तु सितशोणाम्बरो बली । सूर्यविम्लं यमे बिभ्रंद्वामे दापं समुज्ज्वलम् । पूजनीयो वलात्यर्थं प्रतिमासन्तु भेदतः । इत्यस्यार्कप्रभेदाः स्युर्भपक्षादिजनामतः” । <HI>मासस्य “स्वनामतस्तु मासः स्यात् द्विवर्णस्तु द्विदोरिति । नाभ्यूर्द्धाधःश्वेतकृष्णः पिङ्गलोचनमूर्द्धजः । सूर्यचन्द्रान्वितः सोऽयं प्रतिमासन्तु पूज्यते । स्वनामपूर्वकैर्मन्त्रैर्होमपूजावसानकैः” । <HI>ऋतूनां हेमन्तस्य “ऋतुषटक्मथो ब्रूमोलक्ष्मनामपृथक्फलैः । हेमन्ताख्यस्तु तत्राद्यः कपिलः पिङ्गकुण्डलः । पीतवस्त्रसमायुक्तस्त्रिजटः कृष्णगोधिकः । (गोधिर्ललाटम् धान्यमञ्जरिकाद्यस्तु वामपात्रपिधानकः । पूजनीयोविभूत्यर्थं धान्यसम्पत्तिवृद्धये” । <HI>शिशिरस्य “शिशिराख्यो द्वितीयस्तु हरित्पीतनिभारुणः । पीतकुण्डलकर्णस्तु कण्ठविद्रुममालिकः । मधुद्रुमप्रसूनाङ्गपात्रमार्कौ कराम्बुजे । वामे धान्यशरावन्तु धारयन्निष्टवृद्धये” । <HI>वसन्तस्य “विष्णुप्रकरणोक्तस्तु ज्ञातव्योऽत्र वसन्तकः” । <HI>ग्रोष्मस्य “ग्रोष्माभिधश्चतुर्थस्तु धूसरो रूक्षमात्रकः । अक्षसूत्रार्कहस्तस्तु वामे शुभ्रातपत्रयुक् । रोगसन्तापनाशाय पूजनीयोऽरिपक्षहा” । <HI>वर्षायाः “पञ्चमस्तोयदर्तुस्तु हारदुवर्णोऽरुणेक्षणः । ताम्रवर्णांशुकोपेतः कृष्णविद्रुमकुण्डलः । मीनमार्कौ दधानोऽयं तोयपूर्णघटं परे । मेघमालावृतश्चेव विद्युद्दहनदीप्तिमान् । हरितालिदलैः पूज्यो पुष्टिसन्तुष्टिवृद्धये” । <HI>शरदः “शरदृतुरथो षष्ठश्चन्द्रगौरः सुलोचनः । कण्ठमौक्तिकमालस्तु कर्णचन्द्रजकुण्डली । चन्द्रविम्बं करे दक्षे वामे चामृतजं षटम् । दधानः पूजनीयोऽयमायुर्वृद्ध्यै सुखाय च” । <HI>दक्षिणायनस्य “दक्षिणायनसंज्ञोऽथ श्यामः सोमेन्द्रलोचनः । पीतवस्त्रो वृहत्तुण्डः कर्णिकारदलश्रुतिः । वीजाङ्कुरशरावार्किः खनित्रोत्तरहस्तकः । पूजितः सिद्धये नित्यं धनधान्यसमृद्धये” । <HI>उत्तरायणस्य “उत्तरायणसंज्ञोऽथ शुभ्रवर्णो विशालदृक् । माञ्जिष्ठवसनोपेतः स्वर्णमुक्ताविभूषणः । पुस्तकं दक्षिणे हस्ते वामे तु रविविम्बकम् । दवद्भुक्त्यै सुदे चैव पूजनीयस्तु कीर्तये” । <HI>१ । १ वत्सराणाम् प्रभवस्य “अथ संवत्सरान् ब्रूमो नामलक्ष्मफलादितः । प्रभवाख्योभवेदाद्यः पीतवर्णो महोदरः । नीलवस्त्रसममायुक्तो दक्षे काञ्चनकुण्डलः । वामे स्फाटिकवर्णस्तु पृष्ठलम्बिजटात्रयः । दक्षिणे प्रथमे शक्तिं पङ्कजन्तु द्वितीयके । वामादिमे शरावन्तु वीजपूर्णं कराम्बुजे । द्वितीये चैव सन्दंशं दधानः पुष्टिवृद्धये” । <HI>१ । २ विभवस्य “विभवाख्यो द्वितीयस्तु नीलपीतारुणच्छविः । पीतशुभ्रान्तवस्त्रोऽयं कण्ठे पद्माङ्कमालिकः । दक्षिणाद्ये शरं पाणौ द्वितीये नीलपङ्कजम् । सन्दशमुत्तरादिस्थे द्वितीये चैव कार्मुकम् । दधद्विभूतये नित्यं पूजनीयो विपश्चिता” । <HI>१ । ३ शुक्लस्य “शुक्लनामा तृतीयस्तु श्वेतपङ्कजसन्निभः । कण्ठपद्माक्षमालोऽयं शुभ्रप्रान्तालिवस्त्रधृक् । दक्षिणाद्ये शरावन्तु द्वितीये बाणमेव च । दर्पणञ्चोत्तरादिस्थे द्वितीये चैव कार्मुकम् । दधानो भूतये मर्त्यैः पूजनीयः कृतात्मभिः” । <HI>१ । ४ प्रमोदस्य “प्रमोदाख्यश्चतुर्थस्तु नीलग्रीवो महोदरः । श्वेतवस्त्रोऽब्जसङ्काशो योगपट्टोत्तरीयवान् । दक्षिणाद्ये तु सन्दंशं द्वितीये सीरमेव च । वामादिमे शरावन्तु द्वितीये नीलपङ्कजम् । दधत् सौख्याय भोगाय विजयाय महाय च” । <HI>१ । ५ प्रजापतेः “प्रजापत्याख्य एवात्र पञ्चमः स्वर्णसन्निभः । शोणभूषणवस्त्राढ्यस्तुन्दिलो गौरपाण्डुरः । अक्षसूत्रं यमादिस्थे द्वितीये परशुं करे । शरावमुत्तरादिस्थे द्वितीये पुस्तक दधत् । प्रजावृद्ध्यै विभूत्यै च पूजनीयोविजानता” । <HI>१ । ६ अङ्गिरसः “अङ्गिराख्यस्ततः षष्ठो वर्णशुभ्रोऽतिलोनशः । ताम्रवस्त्रो महातेजा द्वादशाङ्गसचन्दनः । पवित्रदर्भपाणिस्तु जटामण्डितमस्तकः । ज्ञानखड्गन्तु दक्षाद्ये द्वितीये समिधङ्करे । वामादिमे शरावन्तु ब्रह्मदण्डं द्वितीयके । दधत् सुपूजितो भूत्ये श्रेयसे च सुखाय च” । <HI>१ । ७ श्रीमुखस्य “सप्तमः श्रीमुखाख्यस्तु पीतवर्णो विशालदृक् । पाटलावसनोपेतो दीर्घकर्णालकारुणः । सुवर्णरत्नभूषाढ्यः सर्वानर्थविघातकृत् । श्रीफलं दक्षिणादिस्थे द्वितीये चैव पङ्कजम् । पुस्तकञ्चोर्द्धमे वामे तदधस्तु शरावकम्! दधानः पुष्टये लक्ष्म्यै चन्दनादिभिरर्चितः” । <HI>१ । ८ भावस्य “भावाभिधोऽष्टमस्तत्र नीलशुभ्रारुणच्छविः । पीतकृष्णारुणप्रान्तवसनश्चित्रकुण्डलः । मुक्ताविद्रुममालोऽयं जटापिङ्गाक्ष एव च । दक्षिणे प्रथमे पुस्तमंशकन्तु द्वितीयके । वामोर्द्धगे करे शूलं तदधः पात्रमासवम् । बिभ्रत्संपूजनीयस्तु धान्यलाभाय वै श्रिये” । <HI>१ । ९ यूनः “नवमोऽत्र युवाख्यस्तु पाटलाभोऽरुणेक्षणः । नीलवस्त्रजटोत्तुङ्गो रत्नमेचककुण्डलः । दक्षिणे प्रथमे शङ्खं द्वितीये तु सुदर्शनम् । वामादिमे करे पात्रं द्वितीये नीलपङ्कजम् । बिभ्राणः कान्तये पूज्यो लक्ष्मीसौभाग्यवृद्धये” । <HI>१ । १० धातुः “धाता चैव प्रविज्ञेयो दशमः पिङ्गलोचनः । हस्तशुभ्रारुणप्रान्तवसनः श्वेतकुण्डलः । शरावमादिमे दक्षे द्वितीये बीजपूरकम् । वामोर्द्धगे करे पुस्तीं नीलमिन्दीवरन्त्वधः । जयाय पुत्रसम्पत्त्यै पूजनीयः सुभक्तितः” । (दघदिति शेषः) <HI>२ । ११ ईश्वरस्य “ईश्वराभिध एवात्र ज्ञेय एकादशोऽप्यसौ । कैरवाभस्त्रिनेत्रस्तु जटाखण्डेन्दुमौलिकः । मुक्तास्फाटिकरुद्राक्षभूषणस्तुङ्गनासिकः । त्रिशूलमादिमे दक्षे द्वितीये सीरमेव च । शरावमादिमे वामे द्वितीये चैव पुस्तकम् । बिभ्रत् सौख्याय पूज्योऽसौ योगवृद्ध्यै सुताप्तये” । <HI>१ । १२ बहुधान्यस्य “द्वादशो बहुधान्याख्यः पीतनीलारुणच्छविः । पीतवस्त्रो विशालाक्षस्तुन्दिलोदीर्घगोधिकः । जवाकुतुममालोऽयं कवची गजकुण्डलः । दक्षिणाद्ये करेकुम्भं सौवर्णं सर्वधान्यकम् । वीजपूरपिधानन्तत् खचितानेकरत्नकम् । द्वितीये डमरुं वामे चीर्द्धे नीलकनीरजम् । द्वितीये तु करे सीरं दधानः सर्वधान्यकम् । सिद्धये पूजितो नित्यं स्वनामाद्यैस्तु संस्कृतः” । <HI>२ । १ प्रमाथिनः “प्रमाथिसंज्ञकश्चाद्यः शुक्लवर्णो महाभुजः । जटात्रितयसंयुक्तो दीर्घभालोऽर्ककुण्डलः । शोणनीलाम्बरोपेतः काञ्चनानेकमुद्रिकः । पिकमार्क्यादिमे हस्ते द्वितीये कम्बुमेव च । पाशं वामोर्द्धगे हस्ते तदधश्चाम्बुपात्रकम् । दधानो वैरिघाताय स्ववर्गस्यैव पुष्टये” । <HI>२ । २ विक्रमस्य “विक्रमाख्यो द्वितीयस्तु नीलशुभ्रो महोदरः । पीतवस्त्रो वृहद्भालः कण्ठमौक्तिकालिकः । आदिमे दक्षिणे शङ्खं द्वितीये चैव पङ्कजम् । वामादिमे करे पात्रं पाशमत्र द्वितीयके । दधानोऽतिबलार्थाय पूजनीयस्तु यत्नतः” । <HI>२ । ३ वृषस्य “वृषाभिधस्तृतीयस्तु श्वेतगौरो विशालदृक् । स्थूलरोमाऽतिसंह्वष्टः केतकीदलकर्णयुक् । पीतप्रान्तारुणोपेतवसनः कटिघण्टिकः । आदिमे दक्षिणे पाशं द्वितीये शङ्खमेव च । वामादिमे करे पात्रं द्वितीये मृगमेव च । धनधान्यप्रवृद्ध्यर्थं पूजनीयोऽतिसादरम्” । <HI>२ । ४ चित्रभानोः “चतुर्थश्चित्रभान्वाख्यश्चित्रग्रीवोऽरुणांशुकः । मुक्तागर्भनिभश्चैव वरदः स्वर्णकुण्डलः । मुक्तास्रजन्तु दक्षाद्ये द्वितीये चैव पाशकम् । वामादिभे करे कम्बुं द्वितीये पङ्कजं शुभम् । बिभ्रदानन्दसम्पत्त्यै प्रतापार्थविवृद्धये” । <HI>२ । ५ सुभानोः “पञ्चमस्तु सुभान्वाख्यः शुभ्रशोणरुचिः शुभः । कण्ठत्रिरेखाशोणस्तु जटाकाञ्चनसन्निभः । आदिमे दक्षिणे पद्मं द्वितीये शङ्खमुज्ज्वलम् । वामोर्द्धे तु करे पाशं तदधःस्थे शयेऽङ्कुशम् । बिभ्राणः सुखदः शान्त्यैरिपुपक्षक्षयाय च” । <HI>२ । ६ तारणस्य “अत्र संवत्सरः षष्ठस्तारणाख्यः सिताम्बरः । श्वेतनीलारुणश्चैव स्वर्णकुण्डलभूषणः । प्रथमे दक्षिणे कुम्भं द्वितीये चैव पङ्कजम् । उत्तराद्ये करे पाशं द्वितीये शङ्खमादधत् । दुर्गत्यनेकनाशाय भूतये विजयाय च” । <HI>२ । ७ पार्थिवस्य “सप्तमः पार्थिवाख्यस्तु तप्तकाञ्चनसन्निभः । पीतशोणाम्बरश्चैव कृष्णग्रीवोऽतिसुन्दरः । सर्वरत्नविभूषाढ्यः केतकीदलमस्तकः । आदिमे दक्षिणे बाणं द्वितीये चैव पङ्कजम् । कार्मुकञ्चोत्तरादिस्थे द्वितीये शङ्खमेव च । दधद्राज्यादिलाभाय पूजनीयः प्रयत्नतः । <HI>२ । ८ अव्ययस्य “अव्ययाख्योऽष्टमश्चात्र कैरवारुणसन्निभः । कृष्णनीलारुणश्वेतवसनश्चित्रकुण्डलः । कीरमार्क्यादिमे हस्ते द्वितीये सीरमेव च । शङ्खं वामादिमे हस्ते द्वितीये पाशमादधत् । यज्वनोभूतये नित्यं वृद्धये चायुषे श्रिये” । <HI>२ । ९ सर्वजितः “सर्वजिन्नवमोऽप्यत्र श्वेतनीलोऽसितप्रभः । नीलवस्त्रजटोत्तुङ्गः कृष्णनीरजकुण्डलः । दक्षादिमे करे बाणं द्वितीये चैव पुस्तकम् । वामादिमे करे पाशं द्वितीये पात्रमेव च । दधानः पूजनीयोऽयं विजयाय सुखाय च” । <HI>२ । १० सर्वधारकस्य “अधुना कथ्यते वत्स! दशमः सर्वधारकः । कङ्कपत्रनिभश्चैव पाटलावसनान्वितः । नीलपङ्कजवर्णस्तु मुक्ताहारविभूषणः । पाशं दक्षादिमे हस्ते द्वितीये केतकीदलम् । शङ्खञ्चैवोत्तरादिस्थे द्वितीये चैव पुस्तकम् । दधानो विजयारोग्यवृद्धये चैव यज्वनः” । <HI>११ विरोधिनः “एकादशोऽधुना ज्ञेयो विरोधी नाम वत्सरः । कृष्णपाण्डुरदेहस्तु वरदो नीलकुण्डलः । कृष्णप्रान्तारुणश्चैव वसनप्रान्तभूषणः । विम्बीफलन्तु दक्षाद्ये द्वितीये श्वेतपङ्जम् । वामादिमे करे सर्पं द्वितीये पाशमादधत् । पूजनीयोऽरिघाताय बलवृद्ध्यै च यज्वनः” । <HI>२ । १२ विकृतस्य “द्वादशो विकृताख्यस्तु धूसरः पिङ्गलोचनः । नीलशुभ्रांशुकोपेतो मेषशृङ्गजकुण्डलः । दक्षिणाद्येकरे पाशं द्वितीये मेषशृङ्गकम् । वामोर्द्धगे करे शङ्खं पाशमस्मादधः करे । दधानो रोगनाशाय दुष्टशत्रुविघातकृत्” । <HI>३ । १ खरस्य “खराभिधानस्तत्राद्यो रक्तवर्णो महोदरः । नीलवस्त्रो वृहद्भालो घनवर्वरमूर्द्धजः । दक्षिणाद्ये करे शक्तिं द्वितीये खडगमेव च । वामादिमे करे पात्रं द्वितीये चामरन्दधत् । शत्रुतापाय पूज्योऽसौ विजयायैव यज्वनः” । <HI>३ । २ नन्दनस्य “नन्दनाख्यो द्वितीयस्तु पीतशोणाननो बली । शुभ्रवस्त्रो जटालम्बी दीर्घकर्णः कजासनः । पङ्कजन्तु यमादिस्थे द्वितीये शक्तिमेव च । वज्रं वामादिमे पाणौ द्वितीये चाङ्कुशं शये । दधानः श्रेयसे भूत्यै पूजनीयोमहोदयः” । <HI>३ । ३ विजयस्य “विजयाख्यस्तृतीयस्तु श्वेतपीतारुणच्छविः । कृष्णवस्त्रः कृशोत्तुङ्गजटारुद्राक्षमालिकः । अक्षसूत्रं यमादिस्थे द्वितीये कुलिशं करे । शक्तिं वामादिमे हस्ते द्वितीये चैव पङ्कजम् । दधानो विजयारोग्यवृद्धये चैव पूजितः” । <HI>३ । ४ जयस्य “जयाभिधश्चतुर्थोऽत्र पीतशोणः शुचिः मुखी । पीतवस्त्रो जटैकस्तु पीतरुक्वर्णवेष्टितः । पुस्तकं प्रथमे दक्षे द्वितीये नीलपङ्कजम् । वामादिमे करे वज्रं द्वितीये शक्तिमेव च । दधानः शुभमाङ्गल्यवृद्धये चैव पूजितः” <HI>३ । ५ मन्मथस्य “पञ्चमो मन्मथाख्यस्तु नीलशोणशुचिः शुभः । स्वर्णकुण्डलसंयुक्तः कीरपक्षनिभांशुकः । मल्लिकाधन्वबाणस्तु मूर्वापुष्पजमालिकः । दण्डन्तु दक्षिणे हस्ते द्वितीये चैव पङ्जम् । वामादिमे करे पुस्तीं द्वितीये शक्तिमेव च । दधानः सिद्धये भूत्यै योषिद्वर्गवशीकृतौ” । <HI>३ । ६ दुर्मुखस्य “षष्ठश्चैवात्र विज्ञेयो वत्सरो दुर्मुखाभिधः । शुकचञ्चुनिभश्चैव नीलकुण्डलसन्धरः । दक्षिणाद्ये करे शक्तिं द्वितीये वज्रमेव च । शुकं वामादिमे पाणौ द्वितीये सर्पमादवत् । पूजनीयो विधानेन भ्रूकुटीकुटिलाननः । दुष्टशत्रु विनाशाय सर्वरोगीपशान्तये” । <HI>३ ७ हेमलम्बस्य “सप्तमो हेमलम्बाख्यो रक्तपीतनिभच्छविः । गृध्रपक्षांशुकश्चैव रत्नकुण्डलभूषणः । हेमजं पङ्कजंदक्षे प्रथमे करपल्लवे । द्वितीये कुलिशं पाणौ वामाद्ये पात्रमुत्तमम् । द्वितीये तु करे शक्तिं दधानो मुक्तये जय!” । <HI>३ ८ विलम्बस्य “अष्टमस्तु बिलम्बाख्यः पाटलाभः कृशोदरः । पीतवस्त्रो वृहद्भालोजटाखण्डेन्दुमण्डनः । प्रथमे दक्षिणे सर्पं द्वितीये शक्तिमेव च । वामादिमे करे पात्रं द्वितीये चैव पङ्कजम् । दधानः शत्रुघाताय पूजनीयोविशेषतः” । <HI>३ । ९ विकारिणः “विकारी नवमश्चाथ कृष्णनीलारुणच्छविः ताम्रकुण्डलवस्त्राद्यः कण्ठशोणत्रिरेखिकः । दक्षिणाद्ये करे वाणं द्वितीये चैव पुस्तकम् । वामादिमे धनुर्हस्ते द्वितीये शक्तिमादधत् । पूजनीयोविशेषेण सर्वरोगोपशान्तये” । <HI>३ । १० शार्वरिणः “दशमः शार्वरिप्रख्यः कृष्णशुभ्रारुणच्छविः शोणवस्त्रोऽतिदीर्घाङ्गः स्थूलवर्वरमूर्द्धजः । दक्षि णाद्ये करे सर्पं द्वितीये शाल्मलीदलम् । कौशिकञ्चोत्तरादिस्थे द्वितीये शक्तिमेव च । दधान कीर्त्तये पुष्ट्यै शत्रुभङ्गाय पूजितः” । <HI>३ । ११ प्लवस्य “एकादशः प्लवाख्यस्तु शशकर्णनिभच्छविः । दर्दुराभाम्बरोपेतो लोहकुण्डलसंयुतः । आदिमे दक्षिणे हस्ते दर्दुरं मणिसंयुतम् । द्वितीये तु करे शक्ति पात्रं वामादिमे करे । द्वितीये पङ्कजं बिभ्रत् पूजनीयोऽ प्यमित्रहा” । <HI>३ । १२ शुभकृतः “शुभकृत् द्वादशोऽप्यत्र नागजाभः सुलोचनः । पाटलावसनोपेतः कृष्णकुण्डलभूषणः । दक्षिणे भीषणां शक्तिं प्रथमे करपल्लवे । द्वितीये हेमजं पद्मं वामाद्ये चैव दर्पणम् । द्वितीये कुलिशं हस्ते दधत्सौख्याय सम्पदे” । <HI>४ । १ शुभकृतः “शुभकृत् पीतधूम्रस्तु प्रथमो नीलजाम्बरः नीलभूषणसंयुक्तो रत्नमुद्राकराङ्गुलिः । घटं दक्षादिमे हस्ते द्वितीये चैव पुस्तकम् । वामादिमे करे पात्रं द्वितीये ध्वजमेव च । दधानः श्रेयसे पुष्ट्यै पूज नीयोजयाय च” । <HI>४ । २ क्रीधिनः “क्रोधिसंज्ञो द्वितीयस्तु नीलशुभ्रः कृशोदरः मंचकाम्बरसंयुक्तस्तुङ्गनासालिपाण्डुरः । पद्मं दक्षादिमे हस्ते द्वितीये ध्वजमेव च । वामादिमे कजं पाणौ द्वितीये सीरमेव च । दधानो वैरिनाशाय कृष्णद्रव्यैः सुपूजितः” । <HI>४ । ३ विश्वावसोः “विश्वावसुस्तृतीयस्तु कृष्णग्रीवः सुलोलदृक् । कृष्णशुभ्रारुणप्रान्तवसनश्चित्रकुण्डलः । ध्वजं दक्षादिमे पाणौ द्वितीये कुलिशं शये । दधानो भुक्तये प्रीत्यै नानाभोगफलाप्तये” । <HI>४ । ४ पराभवस्य “पराभवश्चतुर्थस्तु धूसरोऽरुणजाम्बरः । नीलोत्पलश्रुतिश्चैव क्षुद्रघण्टिकमेखलः । नीलोत्पलन्तु दक्षाद्ये द्वितीये ध्वजमेव च । वामादिमे करे पात्रं सन्दंशं तु द्वितीयके । धारयन्नरिघाताय पूजनीयो विपश्चिता” । <HI>४ । ५ प्लवङ्गस्य “पञ्चमस्तु प्लवङ्गाख्यो हरिणाजिनसन्निभः । मेषोदराभवस्त्रोऽयं संयुतः कृष्णकन्धरः । दक्षिणाद्ये ध्वजं पाणौ द्वितीये मेषशृङ्गकम् । वामादिमे करे पात्रं द्वितीये पाशमेव च । दधानो भूतये भुक्त्यै पूजनीयः सदा नृभिः” । <HI>४ । ६ कीलकस्य “कीलकाख्यस्ततः षष्ठः कृष्णवर्णोऽतिदीर्घदृक् । नीलवस्त्रो जटाभारः कृष्णकुण्डलभूषणः । कीलकं दक्षिणादिस्थे द्वितीये ध्वजमेव च । वामादिमे करे पाशं सन्दंशन्तु द्वितीयके । दधानो विजयारोम्यवृद्धये चैव पूजितः” । <HI>४ । ७ सौम्यस्य “सप्तमः सौम्यनामाथ कीर्त्यते वत्सरः शुभः । नीलपीतजटायुक्तो रम्भादलनिभांशुकः । खर्णपत्रश्रुतिश्चैव कण्ठपङ्कजमालिकः । चन्द्रमार्क्यादिमे हस्ते द्वितीये केतकीदलम् । वामादिमे ध्वजं हस्ते द्वितीये नीरजं शुभम् । बिभ्रत्सौभाग्ययोगाय पूजनीयः सुभक्तितः” । <HI>४ । ८ साधारणस्य “साधारणोऽष्टमो ज्ञेयो नीलगौरारुणच्छविः । पीतशोणान्तवस्त्रोऽयं स्वर्णकुण्डलरत्नयुक् । चन्द्रहासं यमादिस्थे द्वितीये चैव कीलकम् । वामादिमे ध्वजं पाणी सन्दंशञ्चोत्तरे दषत् । धनवृद्ध्यै सुखाप्त्यर्थं पूजनीयः सिताम्बुजैः” । <HI>४ । ९ “विरोधकृतः “विरोधकृच्च विज्ञेयो नवमो वत्सरो जय! । पिकाभः शुक्लवस्त्रोऽयं पिङ्गश्मश्रुजटेक्षणः । दक्षिणाद्ये करे शङ्खं द्वितीये चव वै ध्वजम् । चन्द्रहासन्तु वामाद्ये द्वितीये परशु शये । विभ्राणो रोगनाशाय शत्रुसन्तापकृत् जय! ।” <HI>४ । १० परिधाविनः “परिधावी तु विज्ञेयो दशमश्चैव वत्सरः । इन्दीवरारुणश्वेतः कृष्णपीतनिभांशुकः । ब्रह्मप्रसवकर्णस्तु कण्ठपङ्कजमालिकः । पिकमार्क्यादिमे हस्ते द्वितीये ध्वजमेव च । घण्टां वामादिमे पाणौ द्वितीये चैव मुद्गरम् । दधानो वृद्धये चैव श्रेयोभूतिसुखायुषाम्” । <HI>४ । ११ प्रमादिनः “प्रमादी चापि विज्ञेयो रुद्रसङ्ख्योऽपि वत्सरः । अतसीपुष्पसङ्काशो हरिनीलारुणाम्बरः । मदघूर्णितनेत्रस्तु तन्द्रीभूत इवालसः । दण्डमार्क्यादिमे हस्ते द्वितीये दण्डमेव च । वामादिमे करे पात्रं द्वितीये विसिनीदलम् । दधानो रोगविच्छित्त्यै शत्रुभङ्गाय यज्वनः” । <HI>४ । १२ आनन्दस्य “आनन्दाख्यः सितः पीतवसनो द्वादशोऽत्र हि । मुक्तेन्द्रनीलसौवर्णभूषणो नीलकुण्डलः । पङ्कजं दक्षिणादिस्थे द्वितीये केतकीदलम् । वामोर्द्ध्वगे ध्वजं पाणौ तदधस्थे तु मोदकम् । योषिद्वश्याय संपूज्यो गन्धपुष्पाक्षतादिभिः” । <HI>५ । १ राक्षसस्य “तामसानां भवेदाद्यो राक्षसो नाम वत्सरः । इन्दीवरदलाभासो हेमवस्त्रोऽर्कभूषणः । अर्कमार्क्यादिमे हस्ते द्वितीये शृणिमेव च । नीलोत्पलन्तु वामाद्ये द्वितीये कुलिशं शये । दधद्रोगादिनाशाय पूज्य स्थाणुभिरेव सः” । <HI>५ । २ अनलस्य “अनलाख्यो द्वितीयस्तु नीलशुभ्रारुणच्छविः । पीतप्रान्तालिवस्त्रस्तु वज्रकुण्डलभूषणः । चन्द्रहासं यमादिस्थे द्वितीये चार्ककङ्करे । पिशितञ्चोत्तरादिस्थे परे चैव परश्वधम् । दधत् सुसम्पदेऽरीणां विजयायैव यज्वनः” । <HI>५ । ३ पिङ्गलस्य “पिङ्गलाख्यस्तृतीयोऽत्र कुमुदारुणसन्निभः । श्वेतप्रान्तारुणानीलवसनः स्वर्णभूषणः । आदिमे पिशितं याम्ये द्वितीये सीरमेव च । कुलिशञ्चैव वामाद्ये सन्दंशन्तु द्वितीयके । बिभ्राणो विजयारोग्यवृद्धये चैव पूजितः” । <HI>५ । ४ कालयुक्तस्य “कालयुक्ताभिधस्तुर्यो नीलकण्ठो वृकोदरः । पीतारुणांशुकोपेतो नीलस्वर्णजभूषणः । यमादिमे करे सर्पं द्वितीये सीरमेव च । सीधुपात्रन्तु वामाद्ये द्वितीये कीलमेव च । पूजनीयो विशेषेण यज्वनो वैरिमृत्यवे” । <HI>५ । ५ सिद्धार्थस्य “अधुना कीर्त्यते वत्स! सिद्धार्थो नाम पञ्चमः । तप्तकाञ्चनसङ्काशो नीलशुभ्रारुणांशुकः । नीलकुण्डलसंयुक्तो मुक्ताविद्रुमभूषणः । सौवर्णं कलशं याम्ये प्रथमे करपल्लवे । इन्दीवरं परे चैव कुलिशञ्चोत्तरोर्द्ध्वगे । वीजपूरमधस्तस्माद्दधानः श्रेयसे मुदे” । <HI>५ । ६ रौद्रस्य “रौद्राभिधस्ततः षष्ठः पिङ्गलः कृष्णलोहितः । पाटलावसनोपेतो ह्रस्ववर्वरमूर्द्ध्वजः । कीरमार्क्यादिमे हस्ते द्वितीये हलमादधत् । कुण्डीमिन्द्रादिमे पाणौ परे कुण्डलिनं शये । रोगनाशाय संभुक्त्यै पूज्योऽयं परिपन्थिषु” । (इन्द्रो वामः) <HI>५ । ७ दुर्भतेः “सप्तमः कथ्यते चायं मेचकाभः स दुर्मतिः । शङ्खगार्क्यादिमे हस्ते स्वर्णमेखलरत्नजम् । सर्पमत्र द्वितीये वै कुण्डीमिन्द्रादिमे शये । द्वितीये पुस्तकं पाणौ दधद्बिद्वेषकृद्रिपोः” । (इन्द्रो वामः) <HI>५ । ८ दुन्दुभेः “अष्टमो दुन्दुभिप्रख्यो नीलग्रीवो विशालदृक् । सोमवर्णः सिताम्भोजवसनः कृष्णगोधिकः । जटामुकुट भालोऽयं स्वर्णपत्रद्युतिः शुभः । कदलीफलमार्क्याद्ये द्वितीये शङ्खमेव च । वीजपूरन्तु वामाद्ये द्वितीये सस्यमञ्जरीम् । विभ्राणो धनधान्याय पूजनीयः सदा नृभिः” । <HI>५ । ९ रुधिरोद्गारिणः “नवमो रुधिरोद्गारीं नीलशोणालिदेहयुक् । कृष्णप्रान्तारुणश्वेतवसनो नीलभूषणः । लोहिताक्षो जटापिङ्गः शोणचन्दनचर्चितः । रक्तोत्पलं यमादिस्थे द्वितीये कुलिशं शये । पिशितञ्चोत्तरादिस्थे द्वितीये चाङ्कुशं दधत् । वैरिभङ्गाय वै पूज्यो वालवृद्ध्यै हि यज्वनः” । <HI>५ । १० रक्ताक्षस्य “दशमश्चैव रक्षाक्षो नीलकण्ठः कृशोदरः । पीतनीलतनुश्चैव नीलशोणालिकाम्बरः । शरमार्क्यादिमे पाणौ द्वितीये चैव पङ्कजम् । सीरमिन्द्रादिमे हस्ते द्वितीये चैव कर्तरीम् । दधद्वैरिविघाताय पूजनीयः प्रयत्नत” । <HI>५ । ११ क्रोधनस्य “एकादशोऽधुना वत्स! क्रोधनाख्यो निगद्यते । सजलाम्बुदसङ्काशः पीतशोणाम्बरान्वितः । लोहभूषणसंयुक्तः केशमध्यगपङ्कजः । दक्षिणाद्ये करे शूलं पलशुष्काथसंयुतम् । द्वितीये कर्तरीमत्र वामाद्ये पात्रमासवम् । सन्दंशन्तु द्वितीये वै दधानो वैरिमृत्यवे” । <HI>५ । १२ क्षयस्य “क्षयाभिधो भवेदत्र द्वादशो वत्सरो जय! । कृष्णग्रीवः सुनीलाङ्गो रक्तनेत्रो जटाधरः । मेचकारुणवस्त्रस्तु नीलकारुणगोधिकः । आदिमे दक्षिणे सर्पं द्वितीये चैव पाशकम् । विषकुम्भन्तु वामाद्ये द्वितीये चैव केतनम्” । एवं पञ्चद्वादशकषष्ठिवत्सराणां मूर्त्तयः । <P>यासां देवतानां प्रतिमानां यथारूपनिर्माणमुक्तं तासां तथारूपेणैव ध्येयता । अत्रानुक्तदेवतानां ध्यानभेदा ध्यानशब्दे वक्ष्यन्ते । देवताप्रतिमूर्त्त्यादयोऽप्यत्र । प्रतिमानिर्माणे द्रव्यभेदा मत्स्यपु० उक्ताः ते च देवताप्रतिष्ठा शब्दे वक्ष्यते"
        }
    ],
    "APHI": [
        {
            "word": "देवताप्रतिमा",
            "content": "देवताप्रतिमा स्त्री. देवता- प्रतिमा  - देवमूर्ति प्रतिमा"
        }
    ],
    "SHKB": [
        {
            "word": "देवताप्रतिमा",
            "पदविभागः": "स्त्रीलिङ्गः",
            "कन्नडार्थः": "ದೇವತೆಯ ವಿಗ್ರಹ \\/ದೇವತೆಯ ಪ್ರತಿಮೆ",
            "व्युत्पत्तिः": "देवतायाः प्रतिमा",
            "content": ""
        }
    ],
    "AM_VCP": [
        {
            "word": "देवताप्रतिमा",
            "content": "<li class=\"dict-entry\"><span lang=\"sa\">देवताप्रतिमा स्त्री ६ त° । देवतानां प्रतिमूर्त्तौ तदङ्गमान­भेदादिकं सामान्यविशेषतः वृ° स°५८ अ° उक्तं यथा <q>देवागारद्वारस्याष्टांशोनस्य यस्तृतीयोऽंशः । तत्पिण्डिका प्रमाणं प्रतिमा तद्द्विगुणपरिमाणा । स्वैरङ्गलप्रमाणैर्द्वा­दशविस्तीर्णमायतं च मुखम् । नग्नजिता तु चतुर्दश दैर्घ्येण द्राविडं कथितम् । नासाललाटचिबुकग्रीवाश्चतुर­ङ्गुलास्तथा कर्णौ । द्वे अङ्गुले च हनुके चिबुकं द्व्यङ्गुलं विस्तृतम् । अष्टाङ्गुलं ललाटं विस्ताराद् द्व्यङ्गुलात्परे शङ्खौ । चतुरङ्गुलौ तु शङ्खौ कर्णौ तु द्व्यङ्गुलं पृथुलौ । कर्णोपान्तः कार्योऽर्द्धपञ्चमे भ्रूसमेन सूत्रेण । कर्णस्रोतः सुकुमारकं च नयनप्रबन्धसमम् । चतुरङ्गुलं वसिष्ठः क­थयति नेत्रान्तकर्णयोर्विवरम् । अधरोऽङ्गुलप्रमाणस्त­स्यार्धेनोत्तरोष्ठश्च । अर्धाङ्गुला तु गोच्छा वक्त्रं चतुरङ्गु­लायतं कार्यम् । विपुलं तु सार्द्धमङ्गुलं मध्यात्तत्त्र्यङ्गुलं व्यात्तम् । द्व्यङ्गुलतुल्यौ नासापुटौ च नासा पुटाग्रतो ज्ञेया । स्याद् द्व्यङ्गुलमुच्छ्रायश्चतुरङ्गुलमन्तरं चाक्ष्णोः । द्व्यङ्गुलमितोऽक्षिकोशो द्वे नेत्रे तत्त्रिभागिका तारा । दृक् तारापञ्चांशोनेत्रविकाशोऽङ्गुलं भवति । पर्य्य­न्तात्पर्यन्तं दश भ्रुवोऽर्द्धाङ्गुलं भ्रुवोर्लेखा । भ्रूमध्यं द्व्यङ्गुलकं भ्रूर्दैर्घ्येणाङ्गुलचतुष्कम् । कार्या तु केश­रेखा भ्रूबन्धसमाङ्गुलार्द्धविस्तीर्णा । नेत्रान्ते करवीर­कमुपन्यसेदङ्गुलप्रमितम् । द्वात्रिंशत्परिणाहाच्चतुर्दशा­यामतोऽङ्गुलानि शिरः । द्वादश तु चित्रकर्मणि दृश्यन्ते विंशतिरदृश्याः । आस्यं सकेशनिचयं षोडश दैर्घ्येण नग्नजित्प्रोक्तम् । ग्रीवा दशविस्तीर्णा परिणाहाद्विंशतिः सैका । कण्ठाद्द्वादश हृदयं हृदयान्नाभिश्च तत्प्रमाणेन । नाभीमध्यान्मेढ्रान्तरं च तत्तुल्यमेवोक्तम् । उरू चा­ङ्गुलमानैश्चतुर्युता विंशतिस्तथा जङ्घे । जानुकपिच्छे चतुरङ्गुले च पादौ च तत्तुल्यौ । द्वादशदीर्घौ षट् पृथुतया च पादौ त्रिकायताङ्गुष्ठौ । पञ्चाङ्गुलपरि­णाहौ प्रदेशिनी त्र्यङ्गुलं दीर्घा । अष्टांशाष्टांशोनाः शेषा­ङ्गुलयः क्रमेण कर्तव्याः । स चतुर्थभागमङ्गुलमुत्सेघोऽ­ङ्गुष्ठकस्योक्तः । अङ्गुलस्य नखः कथितश्चतुर्थभागोनमङ्गुलं तज्ज्ञैः । शेषनखानामर्द्धाङ्गुलं क्रमात् किञ्चिदूनं वा । जङ्घाग्रे परिणाहश्चतुर्दशोक्तस्तु विस्तरः पञ्च । मध्ये तु सप्त विपुला परिणाहात्त्रिगुणिताः सप्त । अष्टौ तु जानुमध्ये वैपुल्यं त्र्यष्टकं तु परिणाहः । विपुलौ च­तुर्दशोरू मध्ये द्विगुणश्च तत्परिधिः । कटिरष्टादशवि­पुला चत्वारिंशच्चतुर्युता परिधौ । अङ्गुलमेकं नामि­र्वेधेन तथा प्रमाणेन । चत्वारिंशद् द्वियुता नामी म­ध्येन मध्यपरिणाहः । स्तनयोः षोडश चान्तरमूर्द्ध्वं कक्षे षडङ्गलिके । कार्यावष्टावंसौ द्वादश बाहू तथा प्रबाहू च । बाहूषड्विस्तीर्णौ प्रतिबाहू त्वङ्गुलचतुष्कम् । षोडश बाहू मूले परिणाहाद्द्वादशाग्रहस्ते च । विस्तारेण कर­तलं षडङ्गुलं सप्त दैर्घ्येण । पञ्चाङ्गुलानि मध्या प्रदेशिनी मध्यपर्वदलहीना । अनया तुल्या चानामिका कनिष्ठा तु पर्वोना । पर्वद्वयमङ्गुष्ठः शेषाङ्गुलयस्त्रिभिस्त्रिभिः कार्याः । नखपरिमाणं कार्यं सर्वासां पर्वणोऽर्धेन । देशानुरूप­भूषणवेषालङ्कारमूर्तिभिः कार्या । प्रतिमा लक्षणयुक्ता सन्निहिता वृद्धिदा भवति । दथरथतनयो रामोबलिश्च वैरोचनिः शतं विंशम् । द्वादशहान्या शेषाः प्रवरसम­न्यूनपरिमाणाः । कार्योऽष्टभुजी भगवांश्चतुर्भुजो द्वि­भुज एव वा विष्णुः । श्रीवत्साङ्कितवक्षाः कौस्तुभम­णिभूषितोरस्कः । अतसीकुसुमश्यामः पीताम्बरनिव­सनः प्रसन्नमुखः । कुण्डलकिरीटधारी पीनगलोरःस्थ­लांसभुजः । खड्गगदाशरपाणिर्दक्षिणतः शान्तिदचतु­र्थकरः । वामकरेषु च कार्मुकखेटकचक्राणि शङ्खश्च । अथ च चतुर्भुजमिच्छति शान्तिद एको गदाधरश्चान्यः । दक्षिणपार्श्वे ह्येवं वामे शङ्खश्च चक्रञ्च । द्विभुजस्य तु शान्तिकरो दक्षिणहस्तोऽपरश्च शङ्खधरः । एवं विष्णोः प्रतिमा कर्तव्या भूतिमिच्छद्भिः । बलदेवो हलपाणिर्म­दविभ्रमलोचनश्च कर्तव्यः । बिभ्रत् कुण्डलमेकं शङ्खे­न्दुमृणालगौरवपुः । एकोनांशा कार्या देवी बलदेवकृ­ष्णयोर्मध्ये । कटिसंस्थितवामकरा सरोजमितरेण चो­द्वहती । कार्या चतुर्भुजा सा वामकराभ्यां सपुस्तकं कमलम् । द्वाभ्यां दक्षिणपार्श्वे वरमर्थिष्वक्षसूत्रं च । वामेष्वष्टभुजायाः कमण्डलुश्चापमम्बुजं शास्त्रम् । वर­शरदर्पणयुक्ताः सव्यभुजाः साक्षसूत्राश्च । शाम्बश्च गदाहस्तः प्रद्युम्नश्चापभृत् सुरूपश्च । अनयोः स्त्रियौ च कार्ये स्वेटकनिस्त्रिंशधारिण्यौ । ब्रह्मा कमण्डलुकर­श्चतुर्मुखः पङ्कजासनस्थश्च । स्कन्दः कुमाररूपः शक्ति­धरो बर्हिकेतुश्च । शुक्लश्चतुर्विषाणो द्विपो महेन्द्रस्य वज्र­पाणित्वञ्च । तिर्यग्ललाटसंस्थं तृतीयमपि लोचनं चिह्नम् । शम्भोः शिरसीन्दुकला वृषध्वजोऽक्षि च तृतीयमप्यूर्द्ध्वम् । शूलं धनुः पिनाकं वामार्द्धे वा गि­रिसुतार्धम् । पद्माङ्कितकरचरणः प्रसन्नमूर्तिः सुनी­चकेशश्च । पद्मासनोपविष्टः पितेव जगतो भवेद्बुद्धः । आजानुसम्बबाहुः श्रीवत्साङ्कः प्रशान्तमूर्तिश्च । दिग्वा­सास्तरुणो रूपवांश्च कार्योऽर्हतां देवः । नासाललाट­जङ्घोरुगण्डवक्षांसि चोन्नतानि रवेः । कुर्यादुदीच्यवेषं गूढं पादादुरो यावत् । बिभ्राणः स्वकररुहे पाणिभ्यां पङ्कजे मुकुटधारी । कुण्डलभूषितवदनः प्रलम्बहारो वियद्गवृतः । कमलोदरद्युतिमुखः कञ्चुकगुप्तः स्मितप्र­सन्नमुखः । रत्नोज्ज्वलप्रभामण्डलश्च कर्तुः शुभकरोऽर्कः । सौम्या तु हस्तमात्रा वसुदा हस्तद्वयोच्छ्रिता प्रतिमा । क्षेमसुभिक्षाय भवेत् त्रिचतुर्हस्तप्रमाणायाम् । नृपम­यमत्यङ्गायां हीनाङ्गायामकल्यता कर्तुः । शातोदर्यां क्षुद्भयम् अर्थविनाशः कृशायां च । मरणं तु सक्षतायां शस्त्रनिपातेन निर्दिशेत्कर्तुः । वामावनता पत्नीं दक्षिणविनता हिनस्त्यायुः । अन्धत्वमूर्द्ध्वदृष्ट्या करोति चिन्तामधीमुखी दृष्टिः । सर्वप्रतिमास्वेवं शुभाशुभं भास्करोक्तसमम् । लिङ्गस्य वृत्तपरिधिं दैर्घ्येणासूत्र्य तत् त्रिघा विभजेत् । मूले तच्चतुरस्रं मध्ये त्वष्टास्रि वृत्तमतः । चतुरस्रमवनिखाते मध्यं कार्यं तु पिण्डि­काश्वभ्रे । दृश्योच्छ्रायेण समा समन्ततः पिण्डिका श्वम्रात् । कृशदीर्घं देशघ्नं पार्श्वविहीनं पुरस्य नाशाय । यस्य क्षतं भवेन्मस्तके विनाशाय तल्लिङ्गम् । मातृगणः कर्तव्यः स्वनामदेवानुरूपकृतचिह्नः । रेवन्तोऽश्वारूढो मृगयाक्रीडादिपरिवारः । दण्डी यमो महिषगो हंसा­रूढश्च पाशभृद्वरुणः । नरवाहनः कुवेरो वामः किरीटी वृहत्कुक्षिः । प्रमथाधिपो गजमुखः प्रलम्बजठरः कुठार धारी स्यात् । एकविषाणो विभ्रन्मूलककन्दं सुनीलद­लकन्दम्</q> । देवभेदेन मूर्त्तिभेदलक्षणानि अग्निपु° १°४ अ° उक्तानि तत्राङ्गभेदमनानि यथा <q>भगवानुवाच । वासुदेवादिप्रतिमालक्षणं प्रवदामि ते । प्रासादस्योत्तरे पूर्वमुखीं वा चोत्तराननाम् । संस्थाप्य पूज्य च बलिं दत्त्वाथो मध्यसूत्रकम् । शिलां शिल्पी तु नबधा विभज्य नवमेऽंशके । सूर्यभक्तैः शिलायां तु भागं स्वाङ्गुलमुच्यते । द्व्यङ्गुलं गोलकं नाम्ना कालनेत्रं तदुच्यते । भागमेकं त्रिधा भक्त्वा पार्ष्णिभागं प्रकल्पयेत् । भागमेकं तथा जानौ ग्रीवायां भागमेव च । मुकुटं तालमात्रं स्यात्तालमात्रं तथा मुखम् । ताले­नैकेन कण्ठन्तु तालेन हृदयं तथा । नाभिमेढ्रान्तरन्तालं द्वितालावूरुकौ तथा । तालद्वयेन जङ्घा स्यात् सूत्राणि शृणु साम्प्रतम् । कार्य्यं सूत्रद्वयं पादे जङ्गामध्ये तथापरम् । जानौ सूत्रद्वयं कार्य्यमूरुमध्ये तथापरम् । मेढ्रे तथापरं कार्य्यं कट्यां सूत्रन्तथापरम् । मेखला बन्धसिद्ध्यर्थं नाभ्यां चैवापरन्तथा । हृदये च तथा कार्य्यं कण्ठे सूत्रद्वयं तथा । ललाटे चापरं कार्य्यं मस्तके च तथापरम् । मुकुटोपरि कर्त्तव्यं सूत्रमेकं विचक्षणैः । सूत्राण्यूर्द्ध्वं प्रदेयानि सप्तैब कमलीद्भव! । कक्षात्रिकान्तरेणैव षट् सूत्राणि प्रदापयेत् । मध्यसूत्रं तु सन्त्यज्य सूत्राण्येव निवेशयेत् । ललाटं नासिका वक्त्रं कर्त्तव्यञ्चतुरङ्गुलम् । ग्रीवाकर्णौ तु कर्त्तव्यौ आयामाच्चतुरङ्गुलौ । द्व्यङ्गुले हनुके कार्य्ये विस्ता­राच्चिवुकन्तथा । अष्टाङ्गुलं ललाटन्तु विस्तारेण प्रकी­र्त्तितम् । परेण द्व्यङ्गुलौ शङ्खौ कर्त्तव्यावलकान्वितौ । चतुरङ्गुलभाख्यातमन्तरं कर्णनेत्रयोः । द्व्यङ्गुलौ पृथुकौ कर्णौ कर्णापाङ्गार्द्धपञ्चमे । भ्रूसमेन तु सूत्रेण कर्णस्रोतः प्रकीर्त्तितम् । विद्धं षडङ्गुलं कर्णमविद्धञ्च­तुरङ्गुलम् । चिवुकेन समं विद्धमविद्धं वा षडङ्गुलम् । गन्धपात्रं तथाबर्त्तं शष्कुलीं कल्पयेत्तथा । द्व्यङ्गुले­नाधरः कार्यस्तस्यार्द्ध्वेनोत्तराधरः । अर्द्धाङ्गुलं तथा नेत्रं वक्त्रन्तु चतुरङ्गुलम् । आयामेन तु वैपुल्यात् सार्द्धमङ्गुलमुच्यते । अव्यात्तमेवं स्याद्वक्तं व्यात्तं त्वङ्गु­लमुच्यते । नासावंशसमुच्छ्रायं मूले त्वेकाङ्गुलं मतम् । उच्छ्रायो द्व्यङ्गुलं चाग्रे करवीरोपमा स्मृता । अन्तरं चक्षुषोः कार्यं चतुरङ्गुलमानतः । द्व्यङ्गुलं चाक्षिकोणं च द्व्यङ्गुलं चान्तरं तयोः । तारा नेत्रत्रिभागेण दृक् तारापञ्चमांशिका । त्र्यङ्गुलं नेत्रविस्तारं द्रोणी चा­र्द्धाङ्गुला मता । तत्प्रमाणा भ्रुवोर्लेखा भ्रुवौ चैव समे मते । भ्रूमध्यं द्व्यङ्गुलं कार्यं भ्रूदैर्घ्यं चतुरङ्गलम् । षट्त्रिंशदङ्गुलायामम्मस्तकस्य तु वेष्टनम् । मूर्त्तीनां केश­वादीनां द्वात्रिंशद्वेष्टनं भवेत् । पञ्चनेत्रा त्वधोग्रीवा विस्ताराद्वेष्टनं पुनः । त्रिगुणं तु भवेदूर्द्ध्वंविस्तृताष्टाङ्गुलं पुनः । ग्रीवात्रिगुणमायामं ग्रीवाबाह्वन्तरं भवेत् । स्कन्घावष्टाङ्गुलौ कार्यौ त्रिकलावंसकौ शुभौ । सप्त­नेत्रौ स्मृतौ बाहू प्रबाहू षोडशाङ्गुलौ । त्रिकलौ विस्तृतौ बाहू प्रबाहू चापि तत्समौ । बाहुदण्डो­र्द्ध्वतो ज्ञेयः परिणाहः कला नव । सप्तदशाङ्गुलो मध्ये कूर्परीर्द्धे च षोडश । कूर्परस्य भवेन्नाहः त्रिगुणः कमलोद्भव! । नाहः प्रबाहुमध्ये तु षोडशा­ङ्गुल उच्यते । अग्रहस्ते परीणाहो द्वादशाङ्गुल उच्यते । विस्तारेण करतलं कीर्त्तितं तु षडङ्गुलम् । दैर्घ्यं सप्ताङ्गुलं कार्यं मध्या पञ्चाङ्गुला मता । तर्ज­न्यनामिका चैव तस्मादर्द्धाङ्गुलं विना । कनिष्ठाङ्गुष्ठकौ कार्यौ चतुरङ्गुलसम्मितौ । द्विपर्वाङ्गुष्ठकः कार्यः शेषाङ्गुल्यस्त्रिपर्विकाः । सर्वासां पर्वणोऽर्द्धेन नखमानं विधीयते । वक्षसो यत् प्रमाणन्तु जठरं तत्प्रमाणतः । अङ्गुलैकं भवेन्नाभी वेधेन च प्रमाणतः । ततो मेत्रा­न्तरं कार्यं तालमात्रं प्रमाणतः । नाभिमध्ये परी­णाहो द्विचत्वारिशदङ्गुलैः । अन्तरं स्तनयोः कार्य्यं तालमात्रं प्रमाणतः । चिवुकौ यवमानौ तु मङ्गलं द्विपदं भवेत् । चतुःषष्ट्यङ्गुलं कार्यं वेष्टनं वक्षसः स्फुटम् । चतुर्मुखञ्च तदधीवेष्टनं परिकीर्त्तितम् । परिणाहस्तथा कट्यां चतुःपञ्चाशदङ्गुलैः । विस्तार­श्चीरुमूले तु प्रोच्यते द्वादशाङ्गुलः । तस्मादभ्यधिकं मध्ये ततो निम्नतरं क्रमात् । विस्तृताष्टाङ्गुलं जानु­त्रिगुणा परिणाहतः । जङ्घामध्ये तु विस्तारः सप्ता­ङ्गुल उदाहृतः । त्रिगुणः परिधिश्चास्य जङ्घाग्रं पञ्च­विस्तरम् । त्रिगुणः परिधिश्चास्य पादौ तालप्रमा­णकौ । आयामादुत्थितौ पादौ चतुरङ्गुलमेव च । गुल्फात् पूर्वं तु कर्त्तव्यं प्रमाणाच्चतुरङ्गुलम् । त्रिकलं विस्तृतौ पादौ त्र्यङ्गुलो गुह्यकः स्मृतः । पञ्चाङ्गु लस्तु नाहोऽस्य दीर्घा तद्वत् प्रदेशिनी । अष्टमाष्टांशतो­न्यूनाः शेषाङ्गुल्यः क्रमेण तु । सपादाङ्गुलमुत्सेध­मङ्गुष्ठस्य प्रकीर्त्तितम् । यबोनमङ्गुलं कार्यमङ्गुष्ठस्य नखं तथा । अर्द्धाङ्गुलं तथान्यासां क्रमान् न्यूनं तु कारयेत् । त्र्यङ्गुलौ वृषणौ कार्यौ मेढ्रं तु चतुर­ङ्गुलम् । परिणाहोऽत्र कोषाग्रं कर्तव्यञ्चतुरङ्गुलम् । षडङ्गुलपरीणाहौ वृषणौ परिकीर्त्तितौ । प्रतिमा भूषणाढ्या स्यादेतदुद्देशलक्षणम् । अनयैव दिशा कार्यं लोके दृष्ट्वा तु लक्षणम्</q> । वासुदेवस्य <q>दक्षिणे तु करे चक्रमधस्तात् पद्ममेव च । वामे शङ्खं गदाधस्ताद्वासुदेवस्य लक्षणम् । श्रीपुष्टी चापि कर्त्तव्ये पद्मवीणाकरान्विते । ऊरुमात्रोच्छिता­यामे मालाविद्याधरौ तथा । प्रभामण्डलसंस्थौ तौ प्रभा हस्त्यादिभूषणौ । पद्माभं पादपीठन्तु प्रतिमास्वव­माचरेत्</q> । मत्स्यादिलक्षणानि तत्र ४९ अ° उक्तानि यथा भगवानुवाच <q>दशावतारं मत्स्यादिलक्षणं प्रबदामि ते । मत्स्याकारस्तु मत्स्यः स्यात् कूर्मः कूर्म्माकृतिर्भवेत् । नराङ्गो वाथ कर्त्तव्यो भूथराहो गदादिभृत् । दक्षिणे वामके शङ्खं लक्ष्मीर्वा पद्ममेव वा । श्रीर्वामकूर्प्परस्था तु क्ष्नानन्तौ चरणानुगौ । वराहस्थापनादूज्यं भवा­ब्धितरणं भवेत् । नरसिंहो विवृत्तास्यो वामोरुक्षतदानवः । तद्वक्षोदारयन्माली स्फुरच्चक्रगदाधरः । छत्री दण्डी वामनः स्यादथ वा स्याच्चतुर्भुजः । रामश्चापेषुहस्तः स्यात् खड्गी परशुनान्वितः । रामश्चापी शरी खड्गी शङ्खी वा द्विभुजः स्मृतः । गदालाङ्गलधारी च रामो वाथ चतु­र्भुजः । वामीर्द्ध्वे लाङ्गलं दद्यादधः शङ्खं सुशोभनम् । मुषलं दक्षिणोर्द्ध्वे तु चक्रञ्चाधः सुशोभनम् । शान्तात्मा लम्बकर्णश्च गौराङ्गश्चाम्बरावृतः । ऊर्द्ध्वपद्मस्थितो बुद्धो वरदाभयदायकः । धनुस्तूणान्वितः कल्की म्लेच्छो­त्सादकरो द्विजः । अथवाश्वस्थितः खङ्गी शङ्खचक्र­शरान्वितः</q> । <q>लक्षणं वासुदेवादिनवकस्य वदामि ते । दक्षिणोर्द्ध्वे गदा वामे वामोर्द्ध्वे चक्रमुत्तमम् । ब्रह्मेशो पार्श्वगौ नित्यं वासुदेवोऽस्ति पूर्ववत् । शङ्खी स वरदो वाथ द्विभुजो वा चतुर्भुजः । लाङ्गली मुषली रामो गदापद्मधरः स्मृतः । प्रद्युम्नो दक्षिणे वज्रं शङ्खं भागे धनुः करे । गदानाभ्यावृतः प्रीत्या प्रद्युम्नो वा धनुः­शरी । चतुर्भुजोऽनिरुद्धः स्यात्तथा नारायणो विभुः । चतुर्मुखश्चतुर्बाहुर्वृहज्जठरमण्डलः । लम्बकूर्च्चोजटा­युक्तो ब्रह्मा हंसाग्रवाहनः । दक्षिणे चाक्षसूत्रञ्च स्रुवं वामे तु कुण्डिकाम् । आज्यस्थाली सरस्वती सावित्री वामदक्षिणे । विष्णुरष्टभुजस्तार्क्ष्ये करे खड्गस्तु दक्षिणे । गदा शरश्च वरदो वामे कार्मुकखेटके । चक्रशङ्खौ चतुर्बाहुर्न्नरसिंहश्चतुर्भुजः । शङ्खचक्र­धरो वापि विदारितमहासुरः । चतुर्वाहुर्वराहस्तु शेषः पाणितले धृतः । धारयन् बाहुना पृथ्वीं वामेन कमला­धरः । पादलग्ना धरा कार्य्या पदा लक्ष्मीर्व्यवस्थिता । त्रैलोक्यमोहनस्तार्क्ष्येअष्टबाहुस्तु दक्षिणे । चक्रं खड्गं च मुषलं अङ्कुशं वामके करे । शङ्कशार्ङ्ग­गदापाशा पद्मवीणासमन्विते । लक्ष्मीः सरस्वती कार्य्ये विश्वरूपोऽघ दक्षिणे । मुद्गरं च तथा पाशं शक्तिशूलं शरं करे । वामे शङ्खञ्च शार्ङ्गञ्च गदां पाशं च तोमरम् । लाङ्गलं परशुं दण्डं छुरिकां चर्म­क्षेपणम् । विंशद्वाहुश्चतुर्वक्त्रो दक्षिणस्थोऽथ वामके । त्रिनेत्रो वामपार्श्वेन शयितो जलशाय्यपि । श्रिया धृतैकचरणो विमलाद्याभिरीडितः । नाभिपद्मचतु­र्वक्त्रो हरिशङ्करको हरिः । शूलर्ष्टिधारी दक्षे च गदाचक्रधरः पदे । रुद्रकेशवलक्ष्माङ्गो गौरीलक्ष्मी­समन्वितः । शङ्खचक्रगदावेदपाणिश्चाश्वशिरा हरिः । वामपादधृतः शेषो दक्षिणः कूर्मपृष्ठगः । दत्तात्रेयो द्विबाहुः स्याद्वामोत्सङ्गे श्रिया सह । विश्वक्सेनश्चक्र­गदी हली शङ्खी हरेर्गणः</q> । देवीप्रतिमालक्षणानि तत्रैव ५° अ° उक्तानि यथा <q>भगवानुवाच चण्डी विंशतिबाहुः स्यद्बिभ्रती दक्षिणैः करैः । शूलासिशक्तिचक्राणि पाशं खेटायुधाभयम् । डमरुं शक्तिकां वामैर्न्नागपाशञ्च खेटकम् । कुठारा­ङ्कुशचापांश्च घण्टाध्वजगदास्तथा । आदर्शमुद्गरान् हस्तैश्चण्डी वा दशबाहुका । तदधो महिषश्छिन्नमूर्द्धा पातितमस्तकः । शस्त्रोद्यतकरः क्रुद्धस्तद्ग्रीवासम्भवः पुमान् । शूलहस्तो वमद्रक्तो रक्तभ्रूमूर्द्धजेक्षणः । सिंहेनास्वाद्यमानस्तु पाशबद्धो गले भृशम् । याम्याडु­घ्य्राक्रान्तसिंहा च सव्याङ्ध्रिर्नीचगासुरे । चण्डिकेयं त्रिनेत्रा च सशस्त्रा रिपुमर्द्दिनी । नवपद्मात्मके ख्याते पूज्या दुर्गा स्वमूर्त्तितः । आदौ मध्ये च तन्त्रादौ नवत­त्त्वात्मभिः क्रमात् । अष्टादशभुजैका तु दक्षे मुण्डं च खेटकम् । आदर्शतर्जनीचापं ध्वजं डमरुकं तथा । पाशं वामे बिभ्रती च शक्तिमुद्गरशूलकम् । वज्रखड्गाङ्कुश­शरान् चक्रन्देवी शलाकया । एतैरेवायुधैर्युक्ता शेषाः षोडशबाहुकाः । डमरुं तर्जनीं त्यक्त्रा रुद्रचण्डादयो नव । रुद्रचण्डा प्रचण्डा च चण्डोग्रा चण्डनायिका । चण्डा चण्डवती चैव चण्डरूपातिचण्डिका । उग्र­चण्डा च मध्यस्था रोचनाभाऽरुणाऽसिता । नीला शुक्ला धूम्रिका च पीता श्वेता च सिंहगाः । महि­षोऽथ पुमान् शस्त्री तत्कचग्रहमुष्टिकाः । आलीढा नव दुर्गाः स्युः स्थाप्याः पुत्रादिवृद्धये । तथा गौरी चण्डि­काद्या कुण्ड्यक्षररदाग्निधृक् । सैव रम्भावने सिद्धाऽ­ग्निहीना ललिता तथा । स्कन्धमूर्द्धकरा वामे द्वितीये धृतदर्प्पणा । याम्ये फलाञ्जलिहस्ता सौभाग्या तत्र चोर्द्द्विका । लक्ष्मीर्याम्यकराम्भोजा वामे श्रीफल­संयुता । पुस्ताक्षमालिकाहस्ता वीणाहस्ता सरस्वती । कुम्भाब्जहस्ता श्वेताभा मकरोपरि जाह्नवी । कूर्मगा यमुना कुम्भकरा श्यामा च पूज्यते । सवीणस्तुम्बुरुः शुक्लः शूली मात्रग्रतो वृषे । गौरी चतुर्मुखी ब्राह्मी अक्षमालासुरान्विता । कुण्डाक्षपात्रिणी वामे हंसगा शाङ्करी सिता । शरचापौ दक्षिणेऽस्या वामे चक्रं धनुर्वृषे । कौमारी शिखिगा रक्ता शक्तिहस्ता द्विबाहुका । चक्रशङ्खधरा सव्ये वामे लक्ष्मीर्गदाब्ज­धृक् । दण्डशङ्खासिगदया वाराही महिषस्थिता । ऐन्द्री वामे वज्रहस्था सहस्राक्षी तु सिद्धये । चामुण्डा कोटराक्षी स्यान्निर्मांसा तु त्रिलोचना । निर्मांसा अस्थिसारा वा ऊर्ध्वकेशी कृशोदरी । द्वीपिचर्मधरा वामे कपालं पट्टिशं करे । शूलं कर्त्री दक्षिणेऽस्याः शवारूढास्थिभूषणा । विनायको नराकारो वृहत्कुक्षि­र्जाननः । वृहच्छुण्डो ह्युपवीति मुखं सप्तकलं भ­वेत् । विस्ताराद्दैर्घ्यतश्चैव शुण्डं षट्त्रिंशदङ्गुलम् । कला द्वादश नाडी तु ग्रीवा सार्द्धकलोच्छ्रिता । षट्­त्रिंशदङ्गुलं कण्ठं गुह्यमध्यर्द्धमङ्गुलम् । नाभिरूरू द्वादश च जङ्घे पादे तु दक्षिणे । स्वदन्तं परशुं वामे लड्डुकञ्चोत्पलं शये । सुमुखी च विडालाक्षी पार्श्वे स्कन्दो मयूरगः । स्वामी शाखी विशाखश्च द्विभुजो बालरूपधृक् । दक्षे शक्तिः कुक्कुटोऽथ एकवक्त्रोऽथ षण्­मुखः । षड्भुजो वा द्वादशभिर्ग्रामेऽरण्ये द्विबाहुकः । शक्तीषुपाशनिस्त्रिंशतोत्रदोस्तर्जनीयुतः । शक्त्या दक्षि­णहस्तेषु षट्सु वामे करे तथा । शिखिपिच्छन्घनुः स्वेटं पताकाभयकुक्कुटे । कपालकर्तरीशूलपाशभृद् याम्यसौम्ययोः । गजचर्मभृदूर्ध्वास्यपादा स्यात् रुद्रच­ण्डिका । सैव चाष्टभजा देवी शिरोडमरुकाग्विता । तेन सा रुद्रचामुण्डा नाटेश्वर्यथ नृत्यती । इयमेव महा­लक्ष्मीरुपविष्टा चतुर्मुखी । नृवाजिमहिषेभांश्च खा­दन्ती च करे स्थितान् । दशबाहुस्त्रिनेत्रा च शस्त्रासि­डमरुत्रिकम् । बिभ्रती दक्षिणे हस्ते वामे घण्टां च खेटकम् । खट्वाङ्गं च त्रिशूलञ्च सिद्धचामुण्डकाह्वया । सिद्धयोगेश्वरी देवी सर्वसिद्धिप्रदायिका । एतद्रूपा भवे­दन्या पाशाङ्कुशयुतारुणा । भैरवीरूपविद्या तु भुजै­र्द्वादशभिर्युता । एताः श्मशानजा रौद्र्योह्यम्बाष्टकमि­दं स्मृतम् । क्षमा शिवावृता वृद्धा द्विभुजा विवृतानना । दन्तुरा क्षेमकारी स्याद्भूमौ जानुकरा स्थिता । यक्षिण्य­स्तब्धदीर्घाक्षाः शाकिन्यो वक्रदृष्टयः । पिङ्गाक्ष्यः स्यु­र्महारम्या रूपिण्योप्सरसः सदा । साक्षमाली त्रिशूली च नन्दीशो द्बारपालकः । महाकालासिमुण्डी स्या­च्छूलखेटकवांस्तथा । कृशो भृङ्गी च नृत्यन् वै कुष्मा­ण्डस्थूलखर्ववान् । गजगोकर्णवक्त्राद्या वीरभद्रादयो गणाः । घण्टाकर्णोद्वादशदोः पापरोगं विदारयन् । वज्रासिदण्डचक्रेषुमुषलाङ्कुशमुद्गरान् । दक्षिणे तर्जनीं खेटं शक्तिं मुण्डञ्च पाशकम् । चापं घण्टां कुठारञ्च द्वाभ्याञ्चैव त्रिशूलकम् । घण्टामालाकुलो देवो विस्फो­टकविमर्दनः</q> । सूर्य्यादिप्रतिमालक्षणानि ५१ अ° तत्रोक्तानि यथा <q>भगवानुवाच । ससप्ताश्वे सैकचक्रे रथे सूर्यो द्विपद्मधृक् । मसीभाजनलेखन्यौ बिभ्रत् कुण्डी तु दक्षिणे । वाम तु पिङ्गलो द्वारि दण्डभृत् स रवेर्गणः । बालव्यजनधा­रिण्यौ पार्श्वे राज्ञी च निष्प्रभा । अथवाश्वसमारूदः कार्य एकस्तु भास्करः । वरदा द्व्यब्जिनः सर्वे दिक्पा­लास्त्रकराः क्रमात् । मुद्गरशूलचक्राब्जभृतोऽग्न्यादिवि­दिक्स्थिताः । सूर्याद्यमादिरक्षोन्ताश्चतुर्हस्ता द्विषड्दले । वरुणः सूर्यनामा च सहस्रांशुस्तथापरः । घाता तपन­संज्ञश्च सविताथ गभस्तिमान् । रविश्चैवाथ पर्जन्यस्त्वष्टा मित्रोऽथ विष्णुकः । मेषादिराशिसंस्थाश्च मार्गादिकार्ति­कान्तगाः । कृष्णी रक्तो मनाग्रक्तः पीतः पाण्डुरकः सितः । कपिलः पीतवर्णश्च शुकाभो धवलस्तथा । धूम्रो नीलः क्रमाद्वर्णाः शक्तयः केशराग्रगाः । इडा सुषुम्णा विश्वार्चिरिन्दुसंज्ञा प्रमर्दिनी । प्रहर्षणी महाकाली कपिला च प्रबोधनी । नीलाम्बरा घनान्ता च अमृ­ताख्या च शक्तयः । वरुणादेश्च तद्वर्णाः केशराग्रेषु वि­न्यसेत् । तेजश्चण्डो महावक्रो द्विभुजः पद्मखड्गभृत् । कुण्डिकाजप्यमालीन्दुः कुजः शक्त्यक्षमालिकः । बुधश्चा­पाक्षपाणिः स्याज्जीवः कुण्ड्यक्षमालिकः । शुक्रः कु­ण्ड्यक्षमाली स्यात् किङ्किणीसूत्रवाञ्छनिः । अर्द्धचन्द्रघरो राहुः केतुः स्वड्गी च दीपभृत् । अनन्तस्तक्षकः कर्क्कः पद्मो महाब्जः शङ्खकः । कुलिकः सूत्रिणः सर्वे फण­वक्त्रा महाप्रभाः । इन्द्रो बज्री गजारूढश्छागगोऽग्निश्च शक्तिमान् । यमो दण्डी च महिषे नैरृतः खडगवान् खरे । मकरे वरुणः पाशी वायुर्ध्वजधरो मृगे । गदी कुवेरो मेषस्थ ईशानश्च जटी वृषे । द्विबाहवो लोक­पाला विश्वकर्माक्षसूत्रभृत् । हनूमान् यज्रहस्तः स्यात् पद्भ्यां सम्पीडिताश्रयः । वीणाहस्ताः किन्नराः स्युर्मा­लाविद्याधराश्च खे । दुर्बलाङ्गाः पिशाचाः स्युर्वेताला विकृताननाः । क्षेत्रपालाः शूलवन्तः प्रेता महोदरा­कृशाः</q> । ६४ योगिनी प्रतिमालक्षणं ५२ अ° <q>भगवानुवाच योगिन्यष्टाष्टकं वक्ष्ये ऐन्द्रादीशान्ततः क्र­मात् । अक्षोभ्या ऋक्षकर्णी च राक्षसी क्षपणा क्षया । पिङ्गाक्षी चाक्षया क्षेमा वाला लीला लया तथा । लोला लङ्का च लङ्केशी लालसा विमला पुनः । हुताशा च विशालाक्षी हुङ्कारा वडवामुखी । हाहारवा महाक्रूरा क्रोधना तु भयानना । सर्वज्ञा तरला तारा कृष्णा चैव हयानना । तथैव रससङ्ग्राही शवरा तालु­जिह्विका । रक्ताक्षी सुप्रसिद्धा तु विद्युज्जिह्वा कर­ङ्किणी । मेघनादा प्रचण्डोग्रा कालकर्णी वरप्रदा । चन्द्रावली चन्द्रहासा प्रपञ्चा प्रलयान्तिका । शिशुवक्त्रा पिशाची च पिशिताशा च लीलुपा । धमनी तपनी चैव वामनी बिकृतानना । वायुवेगा वृहत्कुक्षिर्वि­कृता विश्वरूपिका । यमजिह्वा जयन्ती च दुर्जया च यमान्तिका । विडाली रेवती चैव पूतना विजयन्तिका । अष्टहस्ताश्चतुर्हस्ता इच्छास्त्राः सर्वसिद्धिदाः</q> । भैरवप्रतिमालक्षणानि यथा ५२ अ° <q>भैरवश्चार्कहस्तः स्यात् कूर्परास्यो जटेन्दुभृत् । खड्गा­ङ्कुशकृठारेषुविश्वाभयभृदेकतः । चापत्रिशूलखट्वाङ्गपाश­कार्द्धवरोद्यतः । गजचर्मधरो द्वाभ्यां कृत्तिवासोहिभू­षितः । प्रेतासनी मातृमध्ये पूज्यः पञ्चाननोऽथ वा । अविलोमाग्निपर्यन्तं दीर्घाष्टकैकभेदितम् । तत् षडङ्गानि जात्यन्तैरन्वितं च क्रमाद् यजेत् । मन्दिराग्निदला­रूढं सुवर्णरसकान्वितम् । नादविन्द्विन्दुसंयुक्तं मातृ­नाथाङ्गदीपितम् । वीरभद्रो वृषारूढो मात्रग्रे स चतु­र्मुखः । गौरी तु द्विभुजा त्र्यक्षा शूलिनी दर्पणा­न्विता । शूलं गलन्तिका कुण्डी वरदा च चतुर्भुजा । अब्जस्था ललिता स्कन्दगणादर्शशलाकया । चण्डिका दशहस्ता स्यात् खड्गशूलारिशक्तिधृक् । दक्षे वामे नागपाशं चर्माङ्कुशकुठारकम् । धनुः सिंहे च महिषः शूलेन प्रहतोग्रतः</q> । लिङ्गलक्षणमुक्तं तत्र ५३ अ° <q>भगवानुवाच । लिङ्गादिलक्षणं वक्ष्ये कमलोद्भव! तच्छृणु । दैर्घ्यार्द्धं वसुभिर्भक्त्वा त्यक्त्वा भागत्रयं ततः । विष्कम्भं भूतभागैस्तु चतुरस्रन्तु कारयेत् । आयामं मूर्तिभिर्भक्त्वा एकद्वित्रिक्रमान् न्यसेत् । ब्रह्मविष्णुशिवांशेषु वर्द्धमानोऽ­यमुच्यते । चतुरस्रेऽस्य वर्णार्द्धं गुह्यकोणेषु लाञ्छयेत् । अष्टाग्रं वैष्णवं भागं सिध्यत्येव न संशयः । षोडशास्रं ततः कुर्याद्वात्रिंशास्रं ततः पुनः । चतुःषष्ट्यस्रकं कृत्वा वर्तुलं साधयेत्तगः । कर्तयेदथ लिङ्गस्य शिरो वै देशि­कोत्तमः । विस्तारमथ लिङ्गस्य अष्टधा संविभाजयेत् । भागार्द्धार्द्धन्तु सन्त्यज्य छत्राकारं शिरो भवेत् । त्रिषु भागेषु सदृशमायामं यस्य विस्तरम् । तद्विभागसमं लिङ्गं सर्वकामफलप्रदम् । दैर्घ्यस्य तु चतुर्थेन विष्कम्भं देव­पूजिते । सर्वेषामेव लिङ्गानां लक्षणं शृणु साम्प्रतम् । मध्यसूत्रं समासाद्य ब्रह्मरुद्रान्तिके बुधः । षोडशा­ङ्गुललिङ्गस्य षड्भागैर्भाजितो यथा । तद्वै यमनसू­त्राभ्यां मानमन्तरमुच्यते । यवाष्टमुत्तरे कार्यं शेषाणां यवहानितः । अधोभागं त्रिधा कृत्वा त्वर्द्धमेकं परि­त्यजेत् । अष्टधा तद्द्वयं कृत्वा ऊर्ध्वभागत्रयं त्य­जेत् । ऊर्द्धञ्च पञ्चमाद्भागाद् भ्राम्य रेखां प्रलम्बयेत् । भागमेकं परित्यज्य सङ्गमं कारयेत्तयोः । एतत् साधा­रणं प्रोक्तं लिङ्गानां लक्षणं मया । सर्वसाधारणं वक्ष्ये पिण्डिकान्तां निबोध मे । ब्रह्ममागप्रवेशञ्च ज्ञात्वा लिङ्गस्य चोच्छ्रयम् । न्यसेद् ब्रह्मशिलां विद्वान् सम्य­क्कर्मशिलोपरि । तथा समुच्छ्रयं ज्ञात्वा पिण्डिकां प्रवि­भाजयेत् । द्विभागमुच्छ्रितं पीठं विस्तरं लिङ्गसम्मि­तम् । त्रिभागं मध्यतः खातं कृत्वा पीठं विभाजयेत् । स्वमानार्द्धत्रिभागेण बाहुल्यं परिकल्पयेत् । बाहुल्यस्य त्रिभागेण मेखलामथ कल्पयेत् । खातं स्यान्मेखलातुल्यं क्रमान्निम्नन्तु कारयेत् । मेखला षोडशांशेन खातं वा तत्प्रमाणतः । उच्छ्रायं तस्य पीठस्य विकाराङ्गं तु कारयेत् । भूमौ प्रविष्टमेकं तु भागैकैकेन पिण्डिका । कण्ठं भागैस्त्रिभिः कार्यं भागेनैकेन पट्टिका । द्व्यंशेन चोर्द्धपट्टन्तु एकांशाः शेषपट्टिकाः । भागं भागं प्रवि­ष्टन्तु यावत् कण्ठं ततः पुनः । निर्गमं भागमेकं तु यावद्वै शेषपट्टिका । प्रणालस्य त्रिभागेण निर्गमस्तु त्रि­भागतः । मूलेऽङ्गुल्यग्रविस्तारमग्रे त्र्यंशेन चार्द्धतः । ईषन्निम्नन्तु कुर्वीत खातं तच्चोत्तरेण वै । पिण्डिकास­हितं लिङ्गमेतत् साधारणं स्मृतम्</q> । लिङ्गभेदादिकथनं तत्रैव ५४ अ° ‘भगवानुवाच । वक्ष्याम्यन्यप्रकारेण लिङ्गमानादिकं शृणु । बक्ष्ये लबणजं लिङ्गं घृतजं बुद्धिवर्द्धनम् । भूतये व­स्त्रलिङ्गन्तु लिङ्गन्तात्कालिकं विदुः । पक्वापक्वं मृ­ण्मयं स्यादपक्वात् पक्वजं वरम् । ततो दारुमयं पुण्यं दारुजात् शैलजं वरम् । शैलाद्वरं तु मुक्ताजं ततो लौहं सुवर्णजम् । राजतं कीर्तितं ताम्रं पैत्तलं भुक्ति­मुक्तिदम् । रङ्गजं रसलिङ्गञ्च भुक्तिमुक्तिप्रदं वरम् । रसज रसलोहादिरत्नागर्भन्तु वर्द्धयेत् । मानादि नेष्टं सिद्धादि स्थापितेऽथ स्वयम्भुवि । वामे च स्वेच्छया तेषां पीठप्रासादकल्पना । पूजयेत् सूर्यविम्बस्थं दर्पणे प्रति­विम्बितम् । पूज्यो हरस्तु सर्वत्र लिङ्गे पूर्णार्चनं भ­वेत् । हस्तोत्तरविधं शैलं दारुजं तद्वदेव हि । चल­मङ्गुलमानेन द्वारगर्भकरैः स्थितम् । अङ्गुलाद् गृह­लिङ्गं स्याद् यावत् पञ्चदशाङ्गुलम् । द्वारमानात् त्रिस­ङ्ख्याकं नवधा गर्भमानतः । नवधा गर्भमानेन लिङ्गं धाम्नि च पूजयेत् । एवं लिङ्गानि षट्त्रिंशत् ज्ञेयानि ज्येष्ठमानतः । मध्यमानेन षट्त्रिंशत् षट्त्रिंशदधमेन च । इत्थमैक्येन लिङ्गानां शतमष्टोत्तरं भवेत् । एका­ङ्गुलादिपञ्चान्तं कन्यसञ्चलमुच्यते । षडादिदशपर्यन्तञ्चलं लिङ्गञ्च मध्यमम् । एकादशाङ्गुलादि स्यात् ज्येष्ठं पञ्चदशान्तकम् । षडङ्गुलं महारत्ने रत्नैरन्यैर्नवाङ्गु­लम् । रविभिर्हेमसारोत्थं लिङ्गं शेषैस्त्रिपञ्चभिः । पोडशांशे च वेदांशे युगं लुप्तोर्ध्वदेशतः । द्वात्रिंशत् षोडशांशांश्च कोणयोस्तु विलोपयेत् । चतुर्निवेशनात् कण्ठो विंशतिस्त्रियुगैस्तथा । पार्श्वाभ्यां तु विलुप्ताभ्यां चललिङ्गं भवेद्वरम् । धाम्नो युगर्तुनागांशैर्द्वारं ही­नादितः क्रमात् । लिङ्गद्वारोच्छ्रयादर्वाग् भवेत् पादोनतः क्रमात् । गर्भार्द्धेनाधमं लिङ्गं भूतांशैः स्यात् त्रिभि­र्वरम् । तयोर्मध्ये च सूत्राणि सप्त सम्पातयेत् समम् । एवं स्युर्नव सूत्राणि भूतसूत्रैश्च मध्यमम् । द्व्यन्तरो वामवामश्च लिङ्गानां दीर्घता नव । हस्ताद्विवर्द्धते हस्तो यावत् स्युर्नव पाणयः । हीनमध्योत्तमं लिङ्गं त्रिविधं त्रिविधात्मकम् । एकैकलिङ्गमध्येषु त्रीणि त्रीणि च पादशः । लिङ्गानि घटयेद्वीमान् षट्सु चाष्टोत्तरेषु च । स्थिरदीर्घप्रभेदात्तु द्वारगर्भकरात्मिका । भाग्येशञ्चाप्य­नीशञ्च देवेज्यन्तुल्यसंज्ञितम् । चत्वारि लिङ्गरूपाणि विष्कम्भेण तु लक्षयेत् । दीर्घमायान्वितं कृत्वा लिङ्गं कुर्यात् त्रिरूपकम् । चतुरष्टाष्टवृत्तञ्च तत्त्वत्रयगुणात्म­कम् । लिङ्गानामीप्सितं दैर्घ्यं तेन कृत्वाङ्गुलानि वै । ध्वजाद्यायैः स्वरैर्भूतैः शिखिभिर्वा हरेत् कृतिम् । तान्याङ्गुलानि यच्छेषं लक्षयेच्च शुभाशुभम् । ध्वजाद्य ध्वजसिंहेभवृषाः श्रेष्ठाः परे शुभाः । स्वरेषु षड्ज­गान्धारपञ्चमाः शुभदायकाः । भूतेषु च शुभा भूः स्यादग्निष्वाहवनीयकः । उक्तायामस्य चार्धांशे नागां शैर्भाजिते क्रमात् । रसभूतांशषढांशत्यंशाविकशरेर्भ­वेत् । आढ्यानाढ्यसुरेज्याख्यतुल्यानाञ्चतुरस्रता । प­ञ्चमं वर्द्धमानाख्यं व्यासान्नाहप्रवृद्धितः । द्विधा भेदो बहून्यत्र वक्ष्यन्ते विश्वकर्मतः । आढ्यादीनां त्रिधा स्थौल्याद्यवधूतं तदष्टधा । त्रिधा हस्ताज्जिनाख्यञ्च युक्तं सर्वसमेन च । पञ्चविंशतिलिङ्गानि नाद्ये देवा­र्चिते तथा । पञ्चसप्तभिरेकत्वाज्जिनैर्भक्तैर्भवन्ति हि । चतुर्दश सहस्राणि चतुर्दश शतानि च । इत्यष्टाङ्गुलवि­स्तारो नवैककरगर्भतः । तेषां कोणार्द्धकोणस्थैश्चिह्नेत् कोणानि सूत्रकैः । विस्तारं मध्यतः कृत्वा स्थाप्यं वा मध्यतस्त्रयम् । विभागादूर्द्धमष्टास्रो द्व्यष्टास्रः स्या­च्छिवांशकः । पादाज्जान्वन्तको व्रह्मा नाभ्यन्ती विष्णुरि­त्यतः । मूर्ध्वान्तो भूतभागेशो व्यक्तेऽव्यक्ते च तद्वति । पञ्चलिङ्गव्यवस्थायां शिरो वर्तुलमुच्यते । छत्राभं कुक्कु­टाभं वा बालेन्दुप्रतिमाकृति । एकैकस्य चतुर्भेर्दैः का­म्यभेदात् फलं वदे । लिङ्गमस्तकविस्तारं वसुभक्तन्तु कारयेत् । अर्द्धभागं चतुर्द्धा तु विस्तारोच्छ्रायतो भ­जेत् । चत्वारि तत्र सूत्राणि भागभागानुपातनात् । पुण्डरीकन्तु भागेन विशालाख्यं द्विलोपनात् । त्रिशा­तनात्तु श्रीवत्सं शत्रुकृद्वेदलोपनात् । शिरः सर्वसमे श्रेष्ठं कुक्वुटाभं सुराह्वये । चतुर्भागात्मके लिङ्गे त्रापूषं द्वयलोपनात् । अनाद्यस्य शिरः प्रोक्तमर्द्धचन्द्रं शिरः शृणु । अंशात् प्रान्ते युगांशैश्च त्वेकहान्यामृताक्ष­कम् । पूर्वबालेन्दुकुमुदं द्वित्रिवेदक्षयात् क्रमात् । चतु­स्त्रिरेकवदनं मुखलिङ्गमतः शृणु । पूजाभागं प्रक­र्तव्यं मूर्त्त्यग्निपदकल्पितम् । अर्कांशं पूर्ववत् त्यक्त्वा षट् स्थानानि विवर्तयेत् । शिरीन्नतिः प्रकर्तव्या ललाटं नासिका ततः । वदनं चिबुकं ग्रीवा युगभागैर्भुजा­क्षिभिः । कराभ्यां मुकुलीकृत्य प्रतिमायाः प्रमाणतः । मुखं प्रति समः कार्यो विस्तारादष्टमांशतः । चतुर्मुखं मया प्रोक्तं त्रिमुखञ्चोच्यते शृणु । कर्णपादाधिका­स्तस्य ललाटादीनि निर्दिशेत् । भुजौ चतुर्भिर्भागैस्तु कर्तव्यौ पश्चिमोर्जितम् । विस्तारादष्टमांशेन मुखानां प्रतिनिर्गमः । एकवक्त्रं तथा कार्यं पूर्वस्यां सौम्यलोच­नम् । ललाटनामिकावक्त्रग्रीवायाञ्च विवर्तयेत् । भुजाच्च पञ्चमांशेन भजहोन” विर्तयेत् । विस्तारस्य षडंशेन मुखैर्निर्गमनं हितम । सर्वेषां मुखलिङ्गानां त्रापुषं वाथ कुक्कुटम्” विशेषेण देवतादीनां मूर्तिलक्षणं हेमाद्रिव्रतखण्डे विष्णुध गणेशस्य <q>विनायकस्तु कर्त्तव्यो गजवक्त्रश्चतुर्भुजः । स्थल­कञ्चाक्षमाला च तस्य दक्षिणहस्तयोः । पात्रञ्चोदक­पूर्णञ्च परशुश्चैव वामतः । दन्तश्चास्य न कर्त्तव्यो वामे रिपुनिसूदन! । पादपीठकृतः पाद एक आस­नगो भवेत् । पूर्णे चोदकपात्रे च कराग्रन्तस्य कारयेत् । लम्बोदरस्तथाकार्य्यस्तब्धकर्णश्च यादव । व्याघ्रचर्माम्बरधरः सर्पयज्ञोपवीतवान्</q> । स्थलकं, गजदन्ताकारम् । सरस्वत्याः <q>देवी सरस्वती कार्य्या सर्वाभरणभूषिता । चतुर्भु­जा सा कर्त्तव्या तथैव च समुत्थिता</q> । (समुत्थिता, ऊर्द्ध्वा) पुस्तकञ्चाक्षमाला च तस्या दक्षिणहस्तयोः । वामयोश्च तथा कार्य्या वैणवी च कमण्डलुः । समपादपतिष्ठा च कार्या सौम्यमुखी तथा” । वैणवी, वीणा लक्ष्म्याः <q>हरेः समीपे कर्तव्या लक्ष्मीस्तु द्विभुजा नृप! । दिव्यरूपाम्बरधरा सर्वाभरणभूषिता । गौरी शुक्लाम्बरा देवी रूपेणाप्रतिमा भुवि । पृथक् चतुर्भुजा कार्य्या देवी सिंहासना शुभा । सिंहासनस्था कर्तव्यं कमल­ञ्चारुकर्णिकम् । अष्टपत्रं महाभाग! कर्णिकायान्तु सा स्थिता । विनायकवद्रासीना देवी कार्य्या महाभुजा । वृहन्नालङ्करे कार्य्यं तस्याश्च कमलं शुभम् । दक्षिणे यादवश्रेष्ठ! केयूरं प्रान्तसंस्थितम् । वामेऽमृतघटः का­र्यस्तथा राजन्! मनहोरः । तस्याश्च द्वौ करौ कार्यौ विल्वशङ्खधरौ द्विज! । आवर्जितघटं कार्यं तत्पृष्ठे­कुञ्जरद्वयम् । देव्याश्च मस्तके पद्मं तथा कार्यं मनो हरम्</q> । श्रियः <q>पद्मस्था पद्महस्ता च गजोत्क्षिप्तघटप्लुता । श्रीः पद्ममालिनी चैव कालिकाकृतिरेव च</q> । महालक्ष्म्याः विश्वकर्मशास्त्रे <q>क्षेत्रे कोलापुरादन्ते महा­लक्ष्मीर्य्यदोच्यते । लक्ष्मीवत् सा तदा कार्य्या</q> रूपाभ­रणभूषिता । दक्षिणाधःकरे पात्रमूर्द्धे कौमोदकी ततः । वामोर्द्धे खेटकं वत्ते श्रीफलन्तदधः करे । बिभ्रती मस्तके लिङ्गं पूजनीया विभूतये” । भद्रकाल्याः विष्णुधर्मोत्तरे <q>अष्टादशभुजा कार्य्या भद्रकाली म­नोहरा । आलीढस्वासनस्था च चतुःसिंहे रथे स्थिता । अक्षमाला त्रिशूलञ्च खड्गश्चन्द्रश्च यादव! । वाणचापे च कर्तव्ये शङ्खपद्मे तथैव च । स्रुक्स्रुवौ च तथा कार्यौ तथोदककमण्डलू । दण्डशक्ती च कर्तव्ये कृष्णा­जिनहुताशनौ । हस्तानां भद्रकाल्यास्तु भवेत् शा­न्तिकरः करः । एकश्चैव महाभाग रत्नपात्रधरो भवेत्</q> । चण्डिकायाः <q>निगद्यते ह्यथो चण्डी हेमाभा सा सुरू­पिणी । त्रिनेत्रा यौवनस्था च क्रुद्धा चोर्द्धस्थिता मता । कृशमध्या विशालाक्षी चारुपीनपयोधरा । एकवक्त्रा तु सुग्रीवा वाहुविंशतिसंयुता । शूलासिशङ्ख­चक्राणि बाणशक्तिपवीनपि । अभयण्डमरुञ्चैव छत्रिकां दक्षिणे करे । ऊर्ध्वादिक्रमयोगेन बिभ्रती सा सदा शुभा । नागपाशन्तथा खेटं कुठाराङ्कुशका­र्मुकम् । घण्टा, ध्वज, गदादर्शं, मुद्गरं वाम एव च । तदधोमहिषश्छिन्नमूर्द्ध्वा पतितमस्तकः । शस्त्रो­द्यतकरस्तब्धः तद्ग्रीवासम्भवः पुमान् । शूलभिन्नो वम­द्रक्तोरक्तभ्रूमूर्द्ध्वजेक्षणः । सिंहेन खाद्यमानश्च पाश­वद्धो गले भृशम् । याम्याङ्घ्य्राक्रान्तसिंहा च सव्या­ङ्घ्र्यालीढगासुरे । चण्डी चोद्यतशस्त्रेयञ्चाशेषरिपुना­शिनी</q> (असुरे, महिषे) दुर्गायाः <q>शक्तिं वाणं तथा शूलं खड्गञ्चक्रञ्च दक्षिणे । चन्द्रविम्यमधो वामे खेटमूर्द्धे कपालकम् । शूलं चक्रञ्च विभ्राणा सिंहारूढा च दिग्भुजा । एषा देवी समु­द्दिष्टा दुर्गा दुर्गापहारिणी</q> । दिग्भुजा, दशभुजा नन्दायाः <q>नन्दा भगवती देवी भारद्वाजाभिनन्दजा । वर­पाशा ङ्कुशा—ब्जानि बिभ्रती च चतुर्भुजा</q> । <q>गौरवर्णा गजस्था वा खड्ग खेट वराभया</q> । अम्बायाः <q>अम्बा कुमुदवर्णाभा पाशाब्जाभीतिपात्रिणी</q> । सर्वमङ्गलायाः <q>चतुर्बाहुः प्रकर्तव्या सिंहस्था सर्वमङ्गला अक्षसूत्रं कजं दक्षे शूलकुण्डीधरोत्तरे</q> । कालरात्रेः <q>एकवीणा जया कर्णपूरा नग्ना खरस्थिता । वङ्गोत्था कर्णिकाकर्णी तैलाभ्यक्तशरीरिणी । वामपादे लसल्लोहकृत्यकण्टकभूषणा । वर्द्धयन्मूर्द्धजाकृष्टा काल­रात्रिर्भयङ्करी</q> । ललितायाः <q>शङ्खमुग्धकरादर्शं बिभ्रती वामपार्श्वतः । याम्ये फलाञ्जनीहस्ता ललितोर्द्धा सुभूषणा</q> । ज्येष्ठायाः <q>तुङ्गनासा च लम्बोष्ठी लम्बमानस्तनोदरी । आलोहिता स्मृता ह्येषा ज्येष्ठा लक्ष्मीरिति श्रिये । उत्पलाभयहस्तेयं द्विभुजा वीरवन्दिता</q> । ज्येष्ठाभेदस्य <q>रक्तज्येष्ठा च नीला च भूतलार्पितपा­दिका । भूतलं स्पृशते दोर्भ्यां द्विभुजा वीरवन्दिता</q> । गौर्य्याः <q>गौरी कुमारिकारूपा ध्यायमाना महेश्वरैः । वरदाभयहस्ता सा द्विभुजा श्रेयसे सदा । अक्षसूत्रा­भये पद्मं तस्याधश्च कमण्डलुः । गौर्य्या मूर्तिश्चतुर्वाहुः कर्तव्या कमलासना</q> । भूतमातुः <q>श्यामवर्णा विशालाक्षी क्षीरारुणनिभानना । द्वि­भुजा बिभ्रती लिङ्गं चर्म शस्त्रन्तु दक्षिणे । सिंहा­सनोपविष्टेयं मुक्ताभरणमूर्द्धजा । भूतप्रेत पिशाचाद्यैः सेविता तु विशेषतः । इन्द्रयक्षैश्च गन्धर्वैः सिद्धविद्या­धरादिभिः । अश्वत्थस्याप्यधो देवी भूतमातेति विश्रुता</q> । मुरभेः <q>सुरभिर्गोमुखी देवी सुरूपा सर्वभूषणा । घास­मुष्टिं तथा कुण्डीं बिभ्राणा भूतिपुष्टिदा</q> । योगनिद्रायाः <q>निद्रा तु शयनारूढा सुसौम्या मुकुलेक्षणा । पानपात्रधरा चेयं द्विभुजा परिकीर्तिता</q> । मातॄणाम् <q>अथातः सम्प्रवक्ष्यामि मातृरूपाणि ते जय</q> । ब्राह्म्याः <q>तत्र ब्राह्मी चतुर्वक्त्रा षड्भुजा हंससंस्थिता । पिङ्गला भूषणोपेता भृगचर्मोत्तरीयका । वरं सूत्रं स्रुवं धत्ते दक्षवाहुत्रये क्रमात् । वामे तु पुस्तकं कुण्डीं बिभ्रती चाभयप्रदा</q> । माहेश्वर्य्याः <q>माहेश्वरी वृषारूढा पञ्चवक्त्रा त्रिलोचना । शुक्लेन्दुभृज्जटाजूटा शुक्ला सर्वसुखप्रदा । षड्मूजा वरदा दक्षे सूत्रं डमरुकं तथा । शूलघण्टाऽभयं वामे सैव धत्ते महाभुजा । कौर्मार्य्याः “कौमारी रक्तवर्णा स्यात् षड्वक्त्रा साऽर्कलोचना । रविबाहुर्मयूरस्था वरदा शक्तिधारिणी । पताकां बिभ्रती दण्डञ्चापं वाणं च दक्षिणे । वामे चापमथी घण्टां कमलं कुक्कुटं त्वधः । परशुं विभ्रती तीक्ष्णं तदध­स्त्वभयान्विता</q> । वैष्णव्याः <q>वैष्णवी तार्क्ष्यगा श्यामा षड्भुजा वनमा­लिनी । वरदा गदिनी दक्षे विभ्रती चाम्बुजस्रजम् । शङ्खचक्राभया वामे सा चेयं विलसद्भुजा</q> । वाराह्याः <q>कृष्णवर्णा तु वाराही शूकरास्या महीदरी । वरदा दण्डिनी खड्गं बिभ्रती दक्षिणे सदा । खेट­पाशांभया वामे सैव चापि लसद्भुजा</q> । <q>ऐन्द्र्याः ऐन्द्री सहस्रदृक् सौम्यहेमाभा गजसंस्थिता । वरदा सुत्रिणी वज्रं बिभ्रत्यूर्द्धन्तु दक्षिणे । वामे तु कलसं पात्रं त्वभयं तदधः करे</q> । चामुण्डायाः <q>चामुण्डा प्रेतगा रक्ता विकृतास्याहि­भूपणा । दशाग्रा क्षीणदेहा च गर्त्ताक्षी भीमरूपिणी । दिग्वाहुः क्षन्भकुक्षिश्च मुसलं कवचं शरम् । अङ्कुशं बिभ्रती खड्गं दक्षिणे त्वथ वामतः । खेटं पाशन्धनु­र्दण्डं कुठारं चेति बिभ्रती</q> । चण्डिकायाः <q>चण्डिका श्वेतवर्णा स्यात् शवारूढा च षड्भुजा । जटिला वर्तुलत्र्यक्षा वरदा शूलधारिणी । बर्ण्णिकां बिभ्रती दक्षे पानपात्राभयान्यतः । इत्येवं मातरः प्रोक्ता रूपभेदव्यवस्थया</q> । नान्दीमुखमातॄणाम् गौर्य्यादिमातरस्तु भविष्यत्पुराणे निरूपिताः । <q>गौरी पद्मा—शची—मेधा सावित्री विजया जया । देवमाता स्वधा स्वाहा तथान्या लोकमातृका । धृतिः पुष्टिस्तथा तुष्टिरात्मदेवतया सह । पूज्या श्चित्रेऽथवार्च्चायां वरदाऽभयपाणयः</q> । नवदुर्गाणाम् <q>नवपद्मान्विते स्थाने पूज्या दुर्गाः स्वमूर्त्तितः । आदौ मध्ये तथेन्द्रादौ नवतत्त्वाक्षरैः क्रमात् । अष्टाद­शभुजैका तु पीनवक्षोरुहोरुका । सर्वालङ्कारसंयुक्ता सर्वसिद्धिप्रदायिनी । मूर्द्धजं खेटकं घण्टामादर्शं तर्जनीं धनुः । ध्वजं डमरुकं पाशं बिभ्रती वाम­पाणिभिः । शक्तिमुद्गर शूलानि वज्रं शङ्खमथाङ्कु­शम् । शलाकां मार्गणं चक्रं दधाना दक्षिणैः करैः । जयमिच्छ्वद्भिरित्येताः पूजनीया महात्मभिः । शेषाः षोडशहस्ताश्च शलाकां मार्गर्ण विना । रुद्रचण्डा प्रचण्डा च चण्डोग्रा चण्डनायिका । चण्डा चण्ड­वती चैव चण्डरूपातिचण्डिका । नवमी चोग्रचण्डा च मध्यस्था वह्निसन्निभा । रोचनाभाऽरुणा कृष्णा नीला शुक्ला च धूम्रिका । पीता च पाण्डुरा ज्ञेया आली­दस्था हरिस्थिता । महिषस्था सशस्त्रीका दैत्यमूर्द्धज­मुष्टिका । पद्माकृती रथ स्थाप्या इत्युक्तं स्कन्दयामले</q> । वामायाः <q>वृत्तस्था जटिला त्र्यक्षा वह्निज्वालासमप्रभा । कपालाभयहस्तोग्रा वामा वामफलप्रदा । द्विवाहुरेक­वक्त्रैषा विधातव्या विपश्चिता</q> । ज्येष्ठायाः <q>पाठलाभा भवेदष्टाकपालशरधारिणी । उग्रा म­हाबला भूत्यै शत्रुघ्नी शेषपूर्वजा</q> । रौद्र्याः <q>रक्तवस्त्रा तथा रौद्री कपालचमरीकरा । शेष­पूर्वा तु विज्ञेया कृष्णवक्त्रा सुभीषणा</q> । काल्याः <q>घनश्यामा ततः काली ताम्ररक्तनिभानना । कपाल कर्णिकाहस्ता विज्ञेया भयनाशिनी</q> । कलविकर्णिकायाः <q>नीलशुभ्रा महादेवी विकर्णी कलपूर्विका । कपालशक्तिहस्तेयं भयहृच्च शुभप्रदा</q> । वलविकर्णिकायाः <q>बभ्रुवर्णा विशालाक्षी कपालं जपमालिकाम् । बिभ्राणा शान्तिदा भूत्यै बलपूर्वा विकर्णिका</q> । बलप्रमथन्याः <q>ताम्राभा श्वेतवर्णा स्यात् बलप्रमथनी शुभा । कपालपाशिनी चेयं सर्वशत्रुक्षयङ्करी</q> । सर्वभूतदमन्याः <q>जवाकुसुमबर्णाभा दंष्ट्रिणी च महोदरी । कपालवज्रिणी भूतदमनी सर्वपूर्विका</q> । मनोन्मन्याः विश्वकर्मशास्त्रात् <q>नीलताम्रारुणाभासा पृथुवक्त्रा मनोन्मनी । कपालखड्गिनी भूत्यै शत्रूणां भयव­र्द्धनी</q> । कृष्णायाः मार्कण्डेयपुराणे <q>अक्षसूत्रञ्च कुण्डीं च हृदयाग्रे पुटाञ्जलिम् । पञ्चाग्निकुण्डमध्यस्था कृष्णान्तामनुधारयेत्</q> उमायाः <q>अक्षसूत्रञ्च कमलं दर्पणञ्च कमण्डलुम् । उमा विभर्त्ति हस्तैस्तु पूजिता त्रिदशैरपि</q> । पार्वत्याः <q>अक्षसूत्रं शिवं देवगणाध्यक्षं कमण्डलुम् । अग्नि­गुण्डद्वयं पार्श्वे पार्वती पर्वतोद्भवा</q> । महाकाल्याः विष्णुधर्मोत्तरात् <q>सा भिन्नाञ्जनसङ्काशा दंष्ट्राङ्कितवरानना । विशाललोचना नारी बभूव तनु­मध्यमा । खड्ग, पात्र—शिरः खेटैरलङ्कृतचतुर्भुजा । कबन्धहारंशिरसा बिभ्राणां हि शिरःस्रजम्</q> । वारुणीचामुण्डायाः विष्णुधर्मोत्तरे <q>लम्बोदरी तु कर्त्तव्या रक्ताम्बरपयोधरा । शूलहस्ता महाभागा भुजप्रहरणा तथा । कार्पासकलुषा देवी वारुणी चातिसुन्दरी । वृहन्नखा च कर्त्तव्या बहुवाहुस्तथैव च । चामुण्डा कथिता चैव सर्वसत्ववशङ्करी</q> । शिवदूत्याः मत्स्यपुराणे <q>तथैवार्त्तमुखी शुष्का शुष्ककाया विशेषतः । बहुबाहुयुता देवी भुजगैः परिवेष्टिता । कपालमालिनी भीमा तथा खट्वाङ्गधारिणी । शिवदूती तु कर्त्तव्या शृगालवदना शुभा । आलीढासनसंस्थाना तथा राजंश्चतुर्भुजा । असृक्षात्रधरा देवी खड्ग­शूलधरा तथा । चतुर्थस्तु करस्तस्यास्तथाकार्यस्तु सामिषः</q> कात्यायन्याः मयदीपिकायाम् <q>कात्यायन्याः प्रवक्ष्यामि रूपं दशभुजं तथा । त्रयाणामपि देवानामनुकारानुकारिणीम् । जटाजूटसमायुक्तामर्धेन्दुकृतलक्षणाम् । लोचनत्रयसंयुक्तां पूर्णेन्दुसदृशाननाम् । अतसीपुष्पसङ्काशां सुप्रतिष्ठां सुलोचनाम् । नवयौवनसम्पन्नां सर्वाभरणभूषिताम् । सुचारुदर्शनां, तद्वत्पीनोन्नतपयोधराम् । त्रिभङ्गस्थान­संस्थानां महिषासुरमर्द्दिनीम् । त्रिशूलं दक्षिणे दध्यात् खडगञ्चक्रं तथैव च । तीक्ष्णवाणं तथा शक्तिं वामतो विनिबोधत । खेटकं पूर्णपात्रञ्च पाशमङ्गुशमेव च । घण्टाञ्च परशुञ्चापि चामरं सन्निवेशयेत् । अधस्ताम्म­हिषं विद्याद्द्विशिरस्कं प्रदर्शयेत् । शिरश्छेदोद्भवं तद्वद्दानवं खड्गपाणिनम् । हृदि शूलेन निर्भिन्नं निर्यदन्त्र विभूषणम् । रक्तरक्तीकृताङ्गञ्च रक्तविस्तारि­तेक्षणम् । वेष्टितं नागपाशेन भृकुटीभीषणाननम् । सपाशवामहस्तेन धृतकेशञ्च दुर्गया । वमद्रुधिरव­क्त्रञ्च देव्याः सिंहं प्रदर्शयेत्</q> । अम्बिकायाः लक्षणसमुच्चये <q>सिंहारूढाम्बिका त्र्यक्षा भूषिता दर्पणोद्वहा</q> । (वामभुजे दर्पणोद्वहा दक्षिणे वरयुक्ता यदुक्तम् । <q>दक्षिणे तु करे प्रोक्तोवरः साधारणः सदा</q>) खड्गखेटधरा द्वाभ्यां कर्तव्या च चतुर्भुजा” । योगेश्वर्य्याः <q>दशबाहुस्त्रिनेत्रा च शस्त्रशक्त्यसिडामरुम् । बिभ्रती दक्षिणे हस्ते वामे घण्टाञ्च खेटकम् । खट्वा­ङ्गञ्च त्रिशूलञ्च देवी योगेश्वरी मता</q> । भैरव्याः विश्वकर्मशास्त्रात् <q>एवंरूपा भवेदन्या पाशाङ्कुश­युतारुणा । भैरव्याख्या यदीष्टा तु भुजैर्द्वादशभिर्युता</q> रम्भायाः देवीपुराणे <q>कमण्डल्वक्षसूत्रे च बिभ्रती वज्र­मङ्कुशम् । गजासनस्थिता रम्भा सुरूपा सर्वकामदा</q> । शिवायाः <q>शिवा वृषासना कार्या त्रिनेत्रा वरपाणिका । डमरूरगधारी च त्रिशूलाऽभयदायिका</q> । कीर्तेः <q>सुमध्याङ्कारयेत् कीर्तिं नीलोत्पलव्यवस्थिताम् । सर्वाभरणभूषाङ्गीं कलसोत्पलधारिणीम् । मदिरौदन­गन्धाढ्या महार्घमणिभूषणा</q> । सिद्धेः <q>सिद्धिर्देवी प्रकर्तव्या सिद्धार्थकवरप्रदा । सित­चन्दनगन्धाढ्या सितपङ्कजभूषिता । सितासनस्थिता देवी प्रतिहारोपशोभिता । ऋद्धेः “सुन्दरीङ्कारयेदृद्धिं पर्यङ्कासनसंस्थिताम् । दर्पणा­लोकसुरतां तिलकालकभूषिताम् । मालाचामरशोभाढ्यां वेणुवीणासदाप्रियाम्</q> । क्षमायाः <q>क्षमा तु सुमुखी कार्य्या योगपट्टोत्तरीयका । पद्मासनकृताधारा वरदोद्यतपाणिका । शूलमेखलसंयुक्ता प्रशान्ता योगसंस्थिता</q> । वैष्णव्याः <q>सुसिद्धा वैष्णवी कार्य्या शङ्खचक्रगदाम्बुजा । व­नमालाकृतापीडा पीतवस्त्रा सुशोभिता</q> । ऐन्द्र्याः <q>ऐन्द्री सुरवराध्यक्षा गजराजोपरिस्थिता । वज्राङ्कुशधरा देवी हारकेयूरभूषिता</q> । याम्यायाः <q>वैवस्वती प्रकर्तव्या दुर्द्धरा महिषोपरि । शूक­रास्या कपालेऽसृक् पिबन्ती दण्डधारिणी</q> । दीप्तेः <q>तेजोऽधिका प्रकर्तव्या दीप्तिश्चन्द्रासनस्थिता</q> । रतेः <q>कमनीया रतिः कार्या वसन्तोज्ज्वलभूषणा । नृत्य­माना शुभा देवी समस्ताभरणैर्युता । वीणावादनशीला च मदकर्पूरचर्चिता । दण्डाक्षसूत्रधरा च व्रतस्था­योगसंस्थिता</q> । श्वेतायाः <q>श्वेता पूर्णेन्दुसदृशा श्वेतपङ्कजसंस्थिता</q> । भद्रायाः <q>भद्रा सुभद्रा कर्तव्या भद्रासनव्यवस्थिता । नीलो­त्पलफलहस्ता शूलसूत्राक्षधारिणी</q> । मङ्गलायाः <q>सिंहासनस्थिता देवी जटामुकुटमण्डिता । शू­लाक्षसूत्रधरा च वरदाभयचापधृक् । दर्पणं शरखेटञ्च खड्गचन्द्रधरा शिवा । सुरूपा लक्षणोपेता सुस्तनी चारुहासिनी । सर्वाभरणभूषाङ्गी सर्वशोभासमन्विता</q> । जयाविजययोः <q>जयाञ्च विजयां कुर्यात् शूलपद्माक्षधारि­णीम् । वरोद्यताञ्च सिंहस्थां सर्वकर्मप्रसाधिनीम्</q> । काल्याः <q>काली करालरूपा च चण्डपाशोद्यता भवेत्</q> । घण्टाकर्ण्याः <q>घण्टाकर्णी प्रकर्तव्या घण्टात्रिशूलधारिणी</q> । जयन्त्याः <q>जयन्ती सुन्दरी कार्य्या कुन्तशूलासिधारिणी । खेटकव्यग्रहस्ता च पूजनीया शुभान्वितैः</q> । दितेः <q>दितिर्दैत्यनुता देवी सदा पूज्या महामुने! । दण्डा­सनस्थिता भद्रा सर्वाभरणभूषिता । फलनीलोत्पलकरा चोत्सङ्गशिशुभूषिता</q> । अरुन्घत्याः <q>अक्रोधाऽरुन्घती देवी सितवस्त्रा व्रतस्थिता । पत्रपुष्पोदककरा चन्दनेन सुचर्चिता</q> । अपराजितायाः <q>अपराजिता च कर्तव्या सिंहारूढा महा­बला । पिनाकेषुकरा चैव खड्गखेटकधारिणी । त्रिनेत्रेन्दुजटाभारा कृतवासुकिकङ्कणा</q> । कौमार्य्याः <q>कौमारी चैव कर्तव्या मयूरासनशक्तिभृत् । त्रिदण्डीकालरूपा च रक्तमाल्या सकुक्कुटा</q> । चतुःषष्टियोगिनीरूपाणि मयदीपिकायां <div class=\"h-2\"> </div><b>१</b> अक्षोभ्यायाः <q>वज्रास्याऽभयभृद्याम्ये करे सा खेटभृत्ततः । हेमभूषणभूषा स्यादक्षोभ्या करिसंस्थिता</q> । <div class=\"h-2\"> </div><b>२</b> ऋक्षकर्ण्याः <q>ऋक्षकर्णी तु गौराङ्गी कम्बुवाणाभयावहा । धनुःकपालभृत् सौम्ये ऋक्षस्था तर्जनीस्थिता</q> । <div class=\"h-2\"> </div><b>३</b> राक्षस्याः <q>राक्षसी हेमवर्णा स्याच्चारुगात्री वृषस्थिता । कुठाराशनिभृद्याम्ये वामे पाशाङ्कुशान्विता</q> । <div class=\"h-2\"> </div><b>४</b> क्षपणायाः <q>क्षपणा चम्पकच्छाया दक्षिणे मुद्गराङ्कुशो । कपालञ्च फलं सव्ये धत्ते कुञ्जास्थिसंस्थिता</q> । <div class=\"h-2\"> </div><b>५</b> क्षयायाः <q>क्षया कूर्मस्थिता गौरी जपस्था सा घटान्विता । वामे कपालपिण्डाभृत्सर्वालङ्कारभूषिता</q> । (जपस्था जपपरा) <div class=\"h-2\"> </div><b>६</b> पिङ्गाक्ष्याः <q>पिङ्गाक्षी स्याद्बभ्रुवर्णा त्रिनेत्रा च हय­स्थिता । कौशेयपाशभृद्याम्ये वामे चाङ्कुशखेटिनी</q> । <div class=\"h-2\"> </div><b>७</b> अक्षयायाः <q>अक्षया हेमवर्णा स्याच्चारुगात्री वृकस्थिता । कुठारखड्गभृद्याम्ये वामे पाशाङ्कुशान्विता</q> । <div class=\"h-2\"> </div><b>८</b> क्षेमायाः <q>क्षेमा तु शवगा पीता शक्तिभिन्दीधनुःकरा । याम्ये डमरुशूलेषुवस्तभृत् मृगसंस्थिता</q> । <div class=\"h-2\"> </div><b>९</b> बालायाः <q>शक्तिखड्गधरा त्र्यक्षा खेटपाशकपालिनी । रक्ता वह्निस्थिता वाला क्रीडन्ती दहनैः सह</q> । <div class=\"h-2\"> </div><b>१°</b> लीलायाः <q>लीला लीलावती रक्ता दक्षपाणिजयान्विता । बिभ्राणा पट्टिशम्पाशं वामे मस्तार्द्धमम्बुजम्</q> । <div class=\"h-2\"> </div><b>११</b> लयायाः <q>वृषारूढा जया रक्ता याम्ये दण्डासिधा­रिणी । कर्त्तरीकार्द्धभृद्वामे तर्जन्यासक्तसिक्थका</q> । <div class=\"h-2\"> </div><b>१२</b> लोलायाः <q>कर्तरी मार्जनी याम्ये सौम्ये पीडनकङ्करे । शूलं रुरुयुतं धत्ते लोला तु खरगा सदा</q> । <div class=\"h-2\"> </div><b>१३</b> लङ्कायाः <q>वामे लुलापमुण्डञ्च तत् पिवन्त्यसृक्रक्तिका । लङ्केशोरःस्थिता लङ्का खादन्ती पिशितङ्घनम्</q> । <div class=\"h-2\"> </div><b>१४</b> लङ्केश्वर्य्याः <q>त्रिफलाशाकखोटोदामोदकाशी च दक्षिणे । शोणा लङ्केश्वरी कुम्भे डिम्बस्रुचौ बिभ्रती</q> । <div class=\"h-2\"> </div><b>१५</b> लालसायाः <q>दक्षिणे वरदं चक्रं वामे कङ्कणकङ्करे । बिभ्राणा कोलगा रक्ता लालासृग्लालसा मता</q> । <div class=\"h-2\"> </div><b>१६</b> विमलायाः <q>द्वीपिस्था विमला रक्ता त्र्यक्षाऽलङ्कारभू­पिता । कर्तरीकुम्भभृद्याम्ये वामे पाशकपालिनी</q> । <div class=\"h-2\"> </div><b>१७</b> हुताशनायाः <q>कृष्णा हुताशनाब्जस्था ज्वालिनी दक्षिणे शुभा । वामे त्वभयहस्ता स्याद्विष्टराज्यघटान्विता</q> । <div class=\"h-2\"> </div><b>१८</b> विशालाक्ष्याः <q>शूकरास्या विशालाक्षी त्रिसन्ध्यस्था सिते­तरा । घण्टावाद्यधरा सौम्ये याम्ये कर्तरिकाभया</q> <div class=\"h-2\"> </div><b>१९</b> हुङ्कारायाः <q>हुङ्कारा मीनवक्त्रा स्यात् मीनगा साक्षमा­लिनी । मुषलं बिभ्रती वामे सौम्ये तु फलपल्लवौ</q> । <div class=\"h-2\"> </div><b>२°</b> बडवामुख्याः <q>अङ्काभ्यां बिभ्रती बालौ पर्यङ्के बडवा­मुखी । समत्स्यकूर्मभृद्याम्ये कृष्णा नीलधरान्यतः</q> । <div class=\"h-2\"> </div><b>२१</b> हाहारवायाः <q>तर्ज्जन्यभयभृत्सौम्ये याम्ये दण्डकपा­लिनी । कृष्णा हाहारवा क्रूरा रासभस्था खरस्मिता</q> । <div class=\"h-2\"> </div><b>२२</b> महाक्रूरायाः <q>लुलापास्या लुलापस्था महाक्रूरा सिते­तरा । वामेऽस्याः पाशमालाब्जं दक्षिणे दण्डलेखनी</q> । <div class=\"h-2\"> </div><b>२३</b> क्रोधनायाः <q>असिता क्रोधना याम्ये खादन्ती मांसम­ण्डकम् । वामे विद्युज्जिह्वा क्रूरा सव्ये सीरकपालिनी</q> चक्रस्थाऽऽकण्ठमदिरां बिभ्रती जम्बुकस्थिता” । <div class=\"h-2\"> </div><b>२४</b> भयाननायाः <q>कृष्णा भयानना गृध्रीदंष्ट्रोग्रास्थिविभू­षणा । याम्ये स्यात् शिखरं शूलं घर्घरं लेलिहान्यतः</q> । <div class=\"h-2\"> </div><b>२५</b> सर्वज्ञायाः <q>त्रिशूलपृष्ठभृद्वामे मुण्डं डमरुकं शवम् । वि­भ्राणा भाजनं द्वाभ्यां सर्वज्ञा प्रेतगाऽसिता</q> । <div class=\"h-2\"> </div><b>२६</b> तरलायाः <q>जानुक्षिप्तौ करौ कृत्वा उद्यन्ती तरलायते । शूलडमरुहस्ता च गोधास्था तरलाऽसिता</q> । <div class=\"h-2\"> </div><b>२७</b> तारायाः <q>तारा तारगुणैर्युक्ता कौशिकस्था सितेतरा । धत्ते शवार्द्धके सौम्ये शूलमुद्गरमन्यतः</q> । <div class=\"h-2\"> </div><b>२८</b> कृष्णायाः <q>कृष्णा पद्मस्थिता दक्षे ज्ञानमुद्राक्षमालिनी । ऋग्वेदं वामतो धत्ते पुस्तकञ्च कमण्डलुम्</q> । <div class=\"h-2\"> </div><b>२९</b> हयाननायाः <q>रौद्रा कृष्णा तुरङ्गास्या कबन्धस्था हया­नना । मुण्डशूर्पधरा याम्ये सौम्ये संहारिकाङ्कभृत्</q> । <div class=\"h-2\"> </div><b>३°</b> रससंग्राह्याः <q>छिन्नहस्ता शवाकृष्टा सारा स्थूला जटा­धरा । खट्वाङ्गं डमरुं सौम्ये शूलोल्के बिभ्रती ततः । शवस्था रससंग्राही नृत्यन्ती जटिलाऽसिता । कुशूलान् चक्रकङ्कालान् बिभ्रती चर्मवासिनी</q> । <div class=\"h-2\"> </div><b>३१</b> शबरायाः <q>सवेदनद्विजासक्ता वरिष्ठा शवराऽलिभा । वामे करोपधानासिधारा उल्काधरान्यतः</q> । <div class=\"h-2\"> </div><b>३२</b> तालुजिह्विकायाः <q>स्फटिकाभा गरुत्मस्था सुकान्ता तालु­जिह्विका । शङ्खखेटकहस्ताग्रा याम्ये स्वस्तिकखड्ग­भृत्</q> । <div class=\"h-2\"> </div><b>३३</b> रक्ताक्ष्याः <q>रक्ताक्षी वाहमारूढा रक्तपाना शशिप्रभा । गदाखड्गधरा याम्ये वामे पाशकपालभृत्</q> । <div class=\"h-2\"> </div><b>३४</b> सुप्रसिद्धायारूपवाक्यं मुद्रितपुस्तके पतितं मयदीपिकायां दृश्यम् । <div class=\"h-2\"> </div><b>३५</b> विद्युज्जिह्वायाः <q>विद्युज्जिह्वाऽसिता क्रूरा सव्ये सीरक­पालिनी । चक्रस्था चक्रकर्तरीधारिणी दक्षिणे करे</q> । <div class=\"h-2\"> </div><b>३६</b> करङ्किण्याः <q>ग्राहस्था चामरच्छत्रभृद्दृतिद्वयसंयुता । कुम्भपाशधरा श्वेता क्रोधयुक्ता करङ्किणी</q> । <div class=\"h-2\"> </div><b>३७</b> मेघनादायाः <q>मेघनादा तु चन्द्राभा खड्गखेटकधा­रिणी । जालैर्वृता घनारूढा तडिन्मण्डसन्निभा</q> । <div class=\"h-2\"> </div><b>३८</b> प्रचण्डोग्रायाः <q>प्रचण्डोग्रा तु नक्रस्था याम्येऽस्याः कर्त्त­रीफलम् । कपालं मुण्डमन्यत्र शत्रुघ्नी स्फटिकप्रभा</q> । <div class=\"h-2\"> </div><b>३९</b> कालकर्ण्याः <q>शुक्ला वृषासना रौद्रा बिभ्रत्यब्जाक्षसूत्रकम् । कालकर्णी जगत्ख्याता कर्णिकारविभूषणा</q> । <div class=\"h-2\"> </div><b>४°</b> चन्द्रावल्याः <q>चन्द्रावली तु हेमाभा हेमसिंहासनस्थिता । याम्येऽक्षमाला मालाभृत् शेषेऽब्ज—ध्वजधारिणी</q> । <div class=\"h-2\"> </div><b>४१</b> चन्द्रहासायाः <q>चन्द्रहासा स्थिता गौरी वेदास्या दोर्द्वयोः क्रमात् । कमण्डल्वङ्कुशव्यग्रा मन्त्रमालास्रु चान्विता</q> । <div class=\"h-2\"> </div><b>४२</b> वरप्रदायाः <q>कर्त्तरीमभयं याम्ये धत्ते श्वेता वरप्रदा । वृषदंशसमारूढा पूर्णपात्रधरान्यतः</q> । <div class=\"h-2\"> </div><b>४३</b> प्रपञ्चिकायाः <q>फलस्रगन्विता याम्ये कुन्त—कुण्डीधरा­न्यतः । रौक्ममाला प्रपञ्चास्या गौरी विश्वप्रपञ्चिका । <div class=\"h-2\"> </div><b>४४</b> प्रलयान्तायाः “मर्कटस्था प्रलयान्ता बिभ्रती करयोर्द्वयोः । खादन्त्याम्रफलं हृष्टा गौराङ्गी वानरानना</q> । <div class=\"h-2\"> </div><b>४५</b> शिशुवक्त्रायाः <q>शिशुवक्त्रा मृगालीढा पिङ्गाभा याम्यसौ­म्ययोः । भिन्दीपालकखेटाभ्यां पाशासिभ्याञ्च संयुता । <div class=\"h-2\"> </div><b>४६</b> पिशाच्याः “काकास्या श्येनगा गौरी पिशाची रक्तम­ण्डिता । कङ्काल—कर्त्तरीखड्गं विभ्रती याम्यसौ­म्ययोः</q> । <div class=\"h-2\"> </div><b>४७</b> पिशिताशायाः <q>फल—तूणधरा वामे सौम्ये—शस्त्रासि­धारिणी । खड्गस्था बभ्रुवर्णा स्यात् पिशिताशाति­दुर्बला</q> । <div class=\"h-2\"> </div><b>४८</b> लोलुपायाः <q>नृत्यन्ती लोलुपा पीना खरस्था याम्यसौ­म्ययोः । खड्गडमरुकर्त्तरीः पाशञ्चैव तु बिभ्रती</q> । <div class=\"h-2\"> </div><b>४९</b> धमन्थाः <q>धमनी पुष्पकस्था स्यात् गौरी यक्षगणान्विता । गदापट्टिशमृत्सौम्ये स्थूलतोमरिणी ततः</q> । <div class=\"h-2\"> </div><b>५°</b> तपन्याः <q>तपनी सर्पगा गौरी वराङ्गी पन्नगानना । स्व­कर्णयानयोर्भोगे न्यस्तहस्तोग्ररूपिणी</q> । <div class=\"h-2\"> </div><b>५१</b> वामन्याः <q>पीता महाखुगा सा स्यात् वामनी बिभ्रती करे । कुठारं लगुडं वामेऽक्षमालां पनसन्ततः</q> । <div class=\"h-2\"> </div><b>५२</b> विकृताननायाः <q>शूलभिन्नलुलापास्या सिंहाकृष्टशरीरिणी । जिह्वे द्वे बिभ्रती चैव चतुर्दोर्विकृतानना</q> । <div class=\"h-2\"> </div><b>५३</b> वायुवेगायाः <q>शङ्खपूरणिका द्वाभ्यां वृकाभयधरा द्वयोः । द्विसिंहरथसंस्था स्यात्तालाभा वायुवेगिका</q> । <div class=\"h-2\"> </div><b>५४</b> वृहत्कुक्षेः <q>भासस्थिता वृहत्कुक्षिः सौम्ये मुण्डकपाल­भृत् । गौरी महातनुर्याम्ये कर्त्तरीपट्टिकाधरा</q> । <div class=\"h-2\"> </div><b>५५</b> विकृतायाः <q>उष्ट्रस्था विकृता गौरी भयकृद्विकृतानना । तूणञ्च डमरुं याम्ये सौम्ये खड्गार्द्धमस्तकम्</q> । <div class=\"h-2\"> </div><b>५६</b> विश्वरूपिकायाः <q>खेटक खड्भृद्वामे गदा—चक्रास्त्रभृ­त्ततः । वनमालावती पोता तार्क्ष्यस्था विश्वरूपिका</q> । <div class=\"h-2\"> </div><b>५७</b> यमजिह्वायाः <q>मुसलं मुद्गरं याम्ये परशुम्बन्धनं ततः । बिभ्रती यमजिह्वा स्यात् कराला महिषस्थिता</q> । <div class=\"h-2\"> </div><b>५८</b> जयन्त्याः <q>नृत्यन्ती खरगा श्वेता याम्ये डमरुतूणभृत् । सदैत्यशैलमुण्डोग्रा जयन्ती वामहस्तयोः</q> । <div class=\"h-2\"> </div><b>५९</b> ८ दुर्जयायाः <q>श्वारूढा दुर्जया श्वेता रौद्री भूतगणावृता । खड गकुन्तोद्यतकरा दुर्गकाननवासिनी</q> । <div class=\"h-2\"> </div><b>६°</b> यमान्तिकायाः <q>असकृत् खेटिनी दोर्भ्यां चतुर्दोर्य्याम्यसौ­म्ययोः । शूलवाणधरा याम्ये धनुःशक्तिकरान्यतः । शकटस्थातिघोरास्या क्षीरवर्णा यमान्तिका</q> । <div class=\"h-2\"> </div><b>६१</b> विडाल्याः <q>मार्ज्जारस्था विडाली च विडालाक्षी भवेत् सिता</q> । <div class=\"h-2\"> </div><b>६२</b> रेवत्याः <q>वामे तूणञ्च खट्वाङ्गं शूलं टङ्कञ्च बिभ्रती । कृशा पिशाचवक्त्रोग्रा कपालस्था च रेवती</q> । <div class=\"h-2\"> </div><b>६३</b> पूतनायाः <q>कुशूलयष्टिभृद्वामे मिन्दीपालकपालभृत् । कुण्डाभा पूतना त्र्यक्षा विकृतास्या शवस्थिता</q> । <div class=\"h-2\"> </div><b>६४</b> विजयन्तिकायाः <q>कर्त्तरीशूलभृद्याम्ये वामे मुण्डकपा­लिनी । श्वेतवर्णा वृषारूढा विजया विजयप्रदा</q> । ब्रह्मणः विष्णुधर्मोत्तरात् <q>ब्रह्माणं कारयेद्विद्वान् देवं सौम्यं चतुर्भुजम् । बद्धपद्मासनन्तुष्टं तथा कृष्णाजिनाम्बरम् । जटाधरं चतुर्बाहुं सप्तहंसरथस्थितम् । वामे न्यस्ते­तरकरन्तस्यैकन्दोर्युगं भवेत् । एतस्मिन् दक्षिणे पाणा­वक्षमाला तथा शुभा । कमण्डलुं द्वितीये च सर्वाभरण­धारिणम् । सर्वलक्षणयुक्तस्य शान्तिरूपस्य पार्थिव! । प्रद्मपत्रदलाग्राभं ध्यानसंमीलितेक्षणम् । अर्च्चायाङ्का­रयेदेवं चित्रे वा वास्तुकर्मणि</q> । आदित्यपुराणे तु <q>पद्मपत्रासनस्थश्च ब्रह्मा कार्यश्चतुर्मुखः । साव्रित्री तस्य कर्तव्या वामोत्सङ्गगता तथा</q> । प्रजापतेः <q>आदित्यवर्णं धर्मज्ञ! साक्षमालाकरं तथा । रूपं पूर्वोदितं कार्यं रूपमन्यज्जगत्पतेः</q> । लोकपालब्रह्मणः <q>हंसयानेन कर्तव्यो न कार्यश्च चतुर्मुखः । ब्रह्माख्यमपरं रूपं सर्वकार्ये प्रजापतेः । अक्षसूत्रं पुस्तकञ्च धत्ते पद्मं कमण्डलुम् । चतुर्वक्त्रा तु सावित्री श्रोत्रियाणां गृहे हिता</q> । विश्वकर्मणः <q>विश्वकर्मा तु कर्तव्यः सुरसूत्रधरः प्रभुः । सन्दं­शपाणिर्द्विभुजस्तेजोमूर्तिधरो महान्</q> । घर्मस्य <q>चतुर्वक्त्रश्चतुष्पादश्चतुर्बाहुः सिताम्बरः । सर्वाभरण­वान् श्वेती धर्मः कार्यो विजानता । दक्षिणे चाक्षमाला च तस्य वामे च पुस्तकम् । मूर्तिमान् व्यवसायस्तु कार्यो दक्षिणभागतः । वामभागे ततः कार्यो वृषः परमरूप­वान् । कार्यौ पद्मकरौ मूर्धि विन्यस्तौ तु तथा तयोः</q> । ऋग्वेदस्य विश्वकर्मशास्त्रात् <q>ऋग्वेदः श्वेतवर्णः स्यात् द्विभुजो रासभाननः । अक्षमालाधरः सौम्यः प्रीतश्चाध्ययनोद्यतः</q> । सामवेदस्य <q>नोलोत्पलदलाभासः सामवेदो हयाननः । अ­क्षमालान्वितो दक्षे वामे कम्बूधरः स्मृतः</q> । यजुर्वेदस्य <q>अजास्यः पीतवर्णः स्यात् यजुर्वेदोऽक्षसूत्रधृक् । वामे कुलिशपाणिस्तु भूतिदो मङ्गलप्रदः</q> । अथर्ववेदस्य <q>आथर्वणाभिधो वेदो धवलो मर्कटाननः । अक्ष­सूत्रञ्च खट्वाङ्गं विभ्राणोऽयं जयप्रियः</q> । शिक्षायाः <q>शिक्षा शुभ्राभयकरा ज्ञानमुद्रान्विता शुभा । सा­क्षसूत्रा सकुण्डीका द्विभुजा दण्डपङ्कजा</q> । कल्पस्य <q>कल्पस्तु कुमुदाभासो वायसास्यो महोदरः । दण्डी कुण्डीधरीऽब्जस्थो मेखलाकुण्डलान्वितः</q> । व्याकरणस्य <q>सितं व्याकरणं ज्ञेयं मयूरास्यं धटोदरम् । वीणाकजान्वितं दिव्यं दिव्यवस्त्रविभूषितम्</q> निरुक्तस्य <q>इन्दुवन्निर्मलं शान्तं वकवक्त्रं कृशोदरम् । पाश­पङ्कजहस्तं स्याच्चाक्षसूत्रं सपुस्तकम् । नरुक्तमिति निर्णीतं छन्दोनिर्णीयतेऽधुना</q> । छन्दसः <q>जवाकुसुमसंकाशं छन्दो ज्ञेयं विपश्चिता । चकोरा­स्यञ्जपाक्षन्तु शक्तिं बिभ्रच्छिखान्विताम् । लोहकुण्डल­कोपेतं प्रवालकृतकुण्डलम्</q> । ज्योतिषस्य <q>ज्योतिषं तु विडालास्यमिन्द्रगोपनिभं शुभम् । अक्षसूत्रं कजं बिभ्रद्धस्तयोर्दक्षवामयोः</q> । मीमांसायाः <q>सोमकान्तिसमाभासं मीमांसाशास्त्रमुत्तमम् । अक्षसूत्रं दधद्दक्षे सुधापूर्णघटं करे</q> । न्यायस्य <q>अतसीपुष्पसङ्काशो न्यायो ज्ञेयो विपश्चिता । सिं­हास्यो दक्षिणे सूत्रं ध्वजं वामकरे दघत्</q> । धर्मशास्त्रस्य <q>धर्मशास्त्रं सितं शान्तं चाषवक्त्रं कजासनम् । मुक्ताजपाक्षभृद्दक्षे तुलाहस्तन्तु वामतः</q> । पुराणस्य <q>पुराणं चम्पकाभासं शुकवक्त्रं चतुर्दलम् । अक्ष­सूत्रं द्वये ज्ञेयं नानाभरणभूषितम्</q> । इतिहासस्य <q>इतिहासः कजाभासः शूकरास्यो महोदरः । अक्षसूत्रं घटं बिभ्रत् पञ्चजाभरणान्वितः</q> । घनुर्वेदस्य <q>पीतवर्णो धनुर्वेदः पिकवक्त्री महातनुः । रत्न­मालावलिं धत्ते मस्तके भूषिता जटा</q> । आयुर्वेदस्य <q>आयुर्वेदो हरिद्राभो वानरास्यो विशालदृक् । अक्षसूत्रं सुधाकुम्भं बिभ्रदारोग्यदो भृशम्</q> । नृत्यशास्त्रस्य <q>नृत्यशास्त्रं सितं रम्यं मृगवक्त्रं जटाध­रम् । अक्षसूत्रं त्रिशूलञ्च बिभ्राणञ्च त्रिलीचनम्</q> । पञ्चरात्रस्य <q>पञ्चरात्राभिधं शास्त्रं धबलं वृषभाननम् । अक्ष­सूत्रं हलं घत्ते वनमालाविभूषितम्</q> । पाशुपतस्य <q>शास्त्रं पाशुपतं शुभ्रं व्यालवक्त्रं कृशोदरम् । सूत्रपात्रधरं भीमं व्याघ्रचर्माम्बरावृतम्</q> । पातञ्जलस्य <q>पातञ्जलाभिधं रक्तं सर्पवक्त्रं सुतेजसम् । अ­क्षसूत्रं पृदाकुञ्च धारयन् कुण्डलान्वितम्</q> । (पृदाकुः सर्पः) । साङ्ख्यस्य <q>साङ्ख्यं तत् कपिलं बभ्रुवक्त्रमुज्वलतुन्दिलम् । जाप्यदण्डधरं दीर्घनखलोमजटाघरम्</q> । अर्थशास्त्रस्य <q>अर्थशास्त्रं भवेद्गौरं सारिकावदनं शुभम् । अक्षसूत्रं फलं बिभ्रदन्नहारं कमण्डलुम्</q> । प्रसङ्गाद्वेदादीनामधिदेवताः तत्रोक्ताः प्रदर्श्यन्ते विष्णुधर्मो­त्तरात् <q>ऋग्वेदस्तु स्मृतो ब्रह्मा यजुर्वेदस्तु वासवः । सामवेदस्तथा विष्णुः शम्भुश्चाथर्वणो भवेत् । शिक्षा प्र­जापतिर्ज्ञेयः कल्पो ब्रह्मा प्रकीर्तितः । सरस्वती व्या­करणं निरुक्तं वरुणः प्रभुः । छन्दो विष्णुस्तथैवाग्नि­र्ज्योतिषं भगवान् रविः । मीमांसा भगवान् सोमी न्यायदेवः समीरणः । घर्म्मश्च धर्म्मशास्त्राणि पुरा­णञ्च तथा मनुः । इतिहासः प्रजाध्यक्षो धनुर्वेदः श­तक्रतुः । आयुर्वेदस्तथा साक्षाद्देवो धन्वन्तरिः प्रभुः । कलावेदो मही देवी नृत्यशास्त्रं महेश्वरः । सङ्कर्षणः पञ्चरात्रं रुद्रः पाशुपतं तथा । पातञ्जलमनन्तश्च सा­ङ्ख्यञ्च कपिलो मुनिः । अर्थशास्त्राणि सर्वाणि धना­ध्यक्षः प्रकीर्तितः । कलाशास्त्राणि सर्वाणि कामदेवो जगद्गुरुः । अन्यानि यानि शास्त्राणि यत् कर्म्माणि प्रचक्षते । स एव देवता तस्य शास्त्रं कार्यञ्च देववत्</q> । ऋषीणाम् मयसंग्रहे <q>उदासीना सोपवीताः कमण्डल्वक्षसू­त्रिणः । जटिलाः श्मश्रुलाः शान्ताः आसीना ध्यानतत् पराः । सप्तर्षयो वसिष्ठश्च काया भार्य्यासमन्वितः । गौत­मश्च भरद्वाजो विश्वामित्रश्च कश्यपः । जमदग्निर्वसिष्ठोऽत्रिः सप्त वैवस्वतेऽन्तरे । मरीचिरत्र्यङ्गिरसौ पुलस्त्यः पुलहः क्रतुः । प्रचेताश्च वसिष्ठश्च भृगुर्नारद एव च । जटिलाः श्मश्रुलाः शान्ताः कृशा धमनिसन्तताः । कुसुम्भाक्षधराः कार्य्या मुनयो द्विभुजा दश</q> । नारदस्य <q>नारदो देवगन्घर्वः साक्षसूत्रकमण्डलुः । सेव्यो वै वीणया वामभुजमूलीपगूढया</q> । मुनीनाम् भविष्योत्तरात् <q>प्रकृत्या काञ्चनं कृत्वा यथा शक्त्या तु शीभितम् । पुरुषाकृतिं प्रशान्तञ्च जटामञ्जुल­धारिणम् । कमण्डलुकरं शिष्यैर्मृगैश्च परिवारितम् । मृत्युध्रुग्विषहन्तारं दर्भहस्तं वरं मुनिम</q> । भृगूणाम् <q>कर्तव्याः शक्ररूपेण भृगवो नाम देवताः । भुवनो भावनश्चैव सुजन्यः सुजनस्तथा । क्रतुः सुवः स्वसुर्नाम व्यजश्च व्यमुनस्तथा । प्रसवश्चाव्ययश्चैव दक्षो द्वादशक­स्तथा । भृगवो नामनिर्दिष्टा देवा द्वादश यज्ञियाः</q> । अङ्गिरसः <q>जीवरूपेण कर्तव्या देवाश्चाङ्गिरसस्तथा । आत्मा ह्यायुर्मनो दक्षः परप्राणस्तथैव च । हविष्यश्च गविष्ठश्च ऋतः सत्यश्च तेजसः</q> । विष्णोः विष्णुधर्म्मोत्तरात् <q>देवदेवं यथा विष्णुं कारयेद्गरु­डस्थितम् । कौस्तभोद्भासितोरस्कं सर्वाभरणघारिणम् । सजलाम्बुदसच्छायं पीतदिव्याम्बरं तथा । मुखानि चास्य चत्वारि बाहवो द्विगुंणास्तथा । सौम्येन्दु­वदनं पूर्वं नारसिंहन्तु दक्षिणम् । कपिलं पश्चिमं वक्त्रं तथा वाराहमुत्तमम् । तस्य दक्षिणहस्तेषु वाणा­रिमुसलाभयम् । चर्मसीरवराविन्दुर्वामे च वनमा­लिनः । कार्य्याणि विष्णोर्द्धर्मज्ञ! वामहस्तेष्वनुक्रमात्</q> । (अरि, चक्रं इन्दुः शङ्खः) । लोकपालविष्णोः <q>एकवक्त्री द्विवाहुश्च गदाचक्रधरः प्रभुः । वासुदेवस्य “एकवक्त्रश्चतुर्बाहुः मौम्यरूपः सुदर्शनः । पीता­म्बरश्च मेघाभः सर्वाभरणभूषितः । कण्ठेन शुभदे­शेन कम्बुतुल्येन राजता । वराभरणयुक्तेन कुण्डलो­त्तरभूषिणा । अङ्गदी वद्धकेयूरो वनमालाविभूषणः । उरसा कौस्तुभं बिभ्रत् किरीटं शिरसा तथा । शिरः­पद्मस्तथैवास्य कर्तव्यश्चारुकर्णिकः । पुष्टिश्लिष्टायतभुज­स्तनुस्ताम्रनखाङ्गुलिः । मध्येन त्रिवलीभङ्गशोभितेन सु­चारुणा । स्त्रीरूपधारिणी क्षौणो कार्य्या तत्पादम­ध्यगा । तत्करस्थाङ्घ्रियुगला देवः कार्य्यो जनार्दनः । तालान्तरपदन्यासः किञ्चिन्निष्क्रान्तदक्षिणः । अनुदृश्या मही कार्या देवदर्शितविस्मिता । देवश्च कटिवासेन कार्यो जान्ववलम्बिना । वनमाला च कर्त्तव्या देवजान्ववल­म्बिनी । यज्ञोपवीतं कर्तव्यं नाभिदेशमुपागतम् । उत्फुल्लकमलं पाणौ कुर्याद्देवस्य दक्षिणे । वामपाणि­गतं शङ्खं शङ्खाकारन्तु कारयेत् । दक्षिणे तु गदा देवी तनुमध्या सुलोचना । स्त्रीरूपधारिणी मुग्धा सर्वाभरणभूषिता । पश्यन्ती देवदेवेशं कार्या चामरधा­रिणी । कुर्यात्तन्मूर्ध्नि विन्यस्तं देवहस्तन्तु दक्षिणम् । वामभागगतश्चक्रः कार्यो लम्बोदरस्तथा । सर्वामरण­संयुक्तो वृत्तविष्फारितेक्षणः । कर्त्तव्यश्चामरकरो देव­वीक्षणतत्परः । कुर्यात् देवकरं वामं विन्यस्त तस्य मूर्द्ध्वनि । सङ्कर्षणस्य “वासुदेवस्वरूपेण कार्यः सङ्कर्षणः प्रभुः । स तु शुक्लवपुः कार्यो नीलबासा यदूचम! । गदास्थाने च मुसलञ्चक्रस्थाने च लाङ्गलम् । कर्त्तव्यौ तनुमध्यौ तु नृरूपौ रूपसंयुतौ</q> । द्युम्नस्य <q>वासुदेवस्वरूपेण प्रद्युम्नश्च तथा भवेत् । स तु दूर्वाङ्कुरश्यामः सितवासा विधीयते । चक्रस्थाने भवे­च्चापो गदास्थाने तथा शरः । तथाविधौ तौ कर्त्तव्यौ यथा मुसललाङ्गलौ</q> । अनिरुद्धस्य <q>एतदेव तथा रूपमनिरुद्धस्य कारयेत् । पद्मपत्रा­भवपुषो रक्ताम्बरधरस्य तु । चक्रस्थाने भवेच्चर्म गदा­स्थानेऽसिरेव च । चर्म स्याच्चक्ररूपेण प्रांशुः खड्गो विधीयते । चक्रादीनां स्वरूपाणि किञ्चित्पूर्वं सुदर्श­येत् । रम्याण्यायुधरूपाणि चक्रादीन्येव यादव! । वाम­पार्श्वगताः कार्या देवानां प्रवराध्वजाः । सुपताका­युता राजन्! यष्टिस्थास्ते यथेरितम्</q> । लक्ष्मीनारायणयोः विश्वकर्मशास्त्रात् <q>लक्ष्मीनारायणौ कार्यौ संयुक्तौ दिव्यरूपिणौ । दक्षिणस्था विमोर्मूर्त्तिर्लक्ष्मी­मूर्तिस्तु वामतः । दक्षिणः कण्ठलग्नोऽस्या वामो हस्तः सरोजभृत् । विभोर्वामकरो लक्ष्म्याः कुक्षिभागस्थितः सदा । सर्वावयवसंपूर्णा सर्वालङ्कारभूषिता । सुष्ठु­नेत्रकपोलास्या रूपयौवनसंयुता । सिद्धिः कार्या समी­पस्था चामरग्राहिणी शुभा । कर्तव्यं वाहनं सव्ये देवाधीभागगं सदा । शङ्खचक्रधरौ तस्य द्वौ कार्य्यौ पुरुषौ पुरः । वामनौ हारकेयूरकिरीटमणिभूषणौ । उपासकौ समीपस्थौ प्रभोर्व्रह्मशिवात्मकौ । रशनां योगपट्टञ्च शिखामञ्जलिमास्थितौ</q> । योगेश्वरस्य सिद्धार्थसंहितायाम् <q>पद्मासनसमासीनः किञ्चिन्मी­लितलोचनः । घोणाग्रे दत्तदृष्टिश्च श्वेतपद्मोपरिस्थितः । वामदक्षिणगौ हस्तौ उत्तानावेकभागगौ । तत्करद्वय­पार्श्वस्थे पङ्केरुहमहागदे । ऊर्द्धे करद्वये तस्य पाञ्च­जन्यः सुदर्शनः । योगस्वामी स विज्ञेयः पूज्यो मोक्षा­र्थियोगिभिः</q> । चतुर्विंशतिमूर्त्तीनां लक्ष्माणि विष्णुधर्मोत्तरे उक्तानि चतुर्विंशतिभूर्त्तिशब्दे २८७८ पृ° दर्शितानि हंसमत्स्यकूर्माणाम् <q>हंसोमत्स्यस्तथा कूर्मः कार्यास्तद्रूपधा रिणः । शृङ्गी मत्स्यस्तु कर्त्तव्यो देवदेवो जनार्दनः</q> । <q>वराहस्य “ऐश्वर्यसंनिरुद्धश्च वराहो भगवान् हरिः । ऐश्व­र्यशक्त्या दंष्ट्राग्रसमुद्धृतवसुन्धरः । नृवराहोऽथ वा कार्य्यः शेषोपरिगतः प्रभुः । शेषश्चतुर्भुजः कार्य्यः चारुरत्नफणान्वितः । आश्चर्योत्फुल्लनयनो देववीक्षण­तत्परः । कर्त्तव्यौ सीरमुसलौ करयोस्तस्य यादव! । सर्पभोगश्च कर्त्तव्यस्तथैव रविताञ्जलिः । आलीढस्था­नसंस्थानस्तत्पृष्ठे भगवान् भवेत् । वामारत्निगता तस्य योषिद्रूपा वसुन्धरा । नमस्कारपरा तस्य कर्त्तव्या द्विभुजा शुभा । यस्मिन् भुजे धरा देवी तत्र शङ्ख­करो भवेत् । अन्ये तस्य कराः कार्य्याः पद्मचक्रगदा­धराः । हिरण्याक्षशिरश्छेदचक्रोद्वृत्तकरोऽथ वा । मृतोद्धृतहिरण्याक्षः सुमुखो भगवान् भवेत् । मूर्त्तिम­न्तमनैश्वर्य्यं हिरण्याक्षं विदुर्बुधाः । ऐश्वर्येणाविनाशेन स निरस्तोऽरिमर्दनः । नृवराहोऽथ वा कार्यो ध्याने कपिलवत् स्थितः । द्विभुजस्त्वथ वा कार्यः पिण्डनि­र्वपनोद्यतः । समग्रक्रोडरूपेण बहुदानवमध्यगः । नृवराहोवराहश्च कर्त्तव्यः क्ष्माविदारणः</q> । नरसिंहस्य <q>य एवं भगवान्विष्णुर्नरसिंहवपुर्द्धरः । ध्यान­विधिः स एवोक्तः परमज्ञानवर्द्धनः । पीनस्कन्धकटि­ग्रीवः कृशमध्यः कृशोदरः । सिंहाननो नृदेहश्च नील­वासाः प्रभान्वितः । आलीढस्थानसंस्थानः सर्वाभरण­भूषितः । ज्वालामालाकुलगुखो ज्वालाकेसरमण्डलः । हिरण्यकशिपोर्वक्षःपाटयन्नखरैः खरैः । नोलोत्पलाभः कर्तव्यो देवजानुगतस्तथा । हिरण्यकशिपुर्दैत्यस्तमज्ञानं विदुर्बुधाः</q> । वामनस्य <q>कर्त्तव्यो वामनो देवः सङ्कटैर्गात्रपर्वभिः । पीनगा­त्रश्च कर्तव्यो दण्डी चाध्ययनोद्यतः । दूर्वाश्यामश्च कर्तव्यः कृष्णाजिनघरस्तथा</q> । त्रिविक्रमस्य <q>सजलाम्बुदसङ्काशस्तथा कार्य्यस्त्रिविक्रमः । दण्ड­पाशधरः कार्य्यः शङ्खचक्रगदाधरः । शङ्खचक्र­गदापद्माः कार्य्यास्तस्य सरूपिणः । निर्देहास्ते न कर्तव्या शेषं कार्यन्तु पूर्ववत् । एकोर्द्धवदनः कार्य्यो देवो विस्फा­रितेक्षणः</q> । परशुरामस्य <q>कार्य्यस्तु भार्गवो रामो जटामण्डलदुर्दृशः । हस्तेऽस्य परशुः कार्य्यः कृष्णाजिनधरस्य तु</q> । रामादीनाम् <q>रामो दाशरथिः कार्यो राजलक्षणलालितः । भरतो लक्ष्मणश्चैव शत्रुघ्नश्च महायशाः । तथैव सर्वे कर्तव्याः किन्तु मौलिविवर्जिताः</q> । कृष्णस्य <q>कृष्णश्चक्रधरः कार्यो नो लोत्पलदलच्छविः । इन्द्रीवर­धरा कार्या तस्य साक्षा च्च रूक्मिणी</q> । बलभद्रस्य <q>सीरपाणिर्बलः कार्यो मुसली चैव कुण्डली । श्वेतोऽतिनीलवसनो मदादञ्चितलोचनः</q> । प्रद्युम्नस्य <q>चापवाणधरः कार्यः प्रद्युम्नश्च सुदर्शनः । राज­न्निन्द्रमणिश्यामः श्वेतवासा मदोत्कटः</q> । कामस्य <q>कामदेवस्तु कर्तव्यो रूपेणाप्रतिमो भुवि । अष्ट­बाहुः प्रकर्त्तव्यः शङ्खपद्मविभूषणः । चापवाणकर­श्चैव मदादञ्चितलोचनः । रतिः प्रीतिस्तथा शक्तिर्मद­शक्तिस्तथोज्ज्वला । चतस्रस्तस्य कर्त्तव्याः पत्न्यो रूप­मनोहराः । चत्वारश्च करास्तस्य कार्या भार्यास्तनो­पगाः । केतुश्च मकरः कार्यः पञ्चवाणमुखोमहान्</q> । अनिरुद्धसाम्बयोः <q>कर्त्तव्यश्चानिरुद्धोऽपि खड्गचर्मधरः प्रभुः । साम्बः कार्यो गदाहस्तः सुरूपश्च विशेषतः । साम्बानिरुद्धौ कर्तव्यौ पद्माभौ रक्तवाससौ</q> । देवक्याः <q>पद्मपत्राग्रगौराभा कर्तव्या देवकी तथा</q> । यशोदायाः <q>मधूकपुष्पसच्छाया यशोदापि सदा भवेत्</q> । गोपालस्य <q>गोपालप्रतिमां कुर्यात् वेणुवादनतत्पराम् । वर्हापीडां घनश्यामां द्विभुजामूर्द्ध्वसंस्थिताम्</q> । बुद्धस्य <q>काषायवस्त्रसंवीतः स्कन्धसंसक्तचीवरः । पद्मास­नस्थो द्विभुजो ध्यायी बुद्धः प्रकीर्तितः</q> । कल्किनः <q>खड्गोद्यतकरः क्रुद्धो हयारूढो महाबलः । म्लेच्छोच्छेदकरः कल्की द्विभुजः परिकीर्तितः</q> । नरनारायणहरिकृष्णानाम् <q>दूर्वाश्यामो नरः कार्यो द्विभु­जश्च महाबलः । नारायणश्चतुर्बाहुर्नीलोत्पलदलच्छविः । तयोर्मध्ये तु वदरी कार्या फलविभूषणा । वदर्यामवनौ कार्यावक्षमालाधरावुमौ । अष्टचक्रे स्थितौ याने मूत­युक्ते मनोरमे । कृष्णाजिनधरौ दान्तौ जटामण्डल­धारिणौ । पादेन चैकेन रथस्थितेन पादेन चैकेन च जानुगेन । कार्यो हरिश्चात्र नरेण तुल्यः कृष्णोऽपि नारायणतुल्यमूर्तिः</q> । हयग्रीवस्य <q>मूर्तिमान् पृथिवीहस्तन्यस्तपादः सितच्छविः । नीलाम्बरधरः कार्यो देवी हयशिरोधरः । विन्द्यात् सङ्कर्षणांशेन देवो हयशिरोधरः । कर्तव्योऽष्टभुजो देवः तत्करेषु चतुर्ष्वथ । शङ्खं चक्रं गदां पद्मं स्वाका­रङ्कारयेद्बुघः । चत्वारश्च कराः कार्या वेदानां देहधा­रिणाम् । देवेन मूर्ध्नि विन्यस्ताः सर्वाभरणधारिणः</q> । कपिलस्य <q>प्रद्युम्नं विद्धि वैराग्यात् कापिलीं तनुमास्थितः । मध्ये तु करकः वार्यस्तस्योत्सङ्गगतः परः । दोर्युगं चापरं तस्य शङ्वुचक्रधरं भवेत् । पद्मासनोपविष्टश्च ध्यानसंमीलितेक्षणः । कर्तव्यः कपिलो देवो जटाम­ण्डलमण्डितः । वायुसंरोधपीनांसः पद्माङ्कचरणद्वयः । मृगाजिनधरो राजन्! श्मश्रुयज्ञीपवीतवान् । बिभु­र्मन्त्रमहापद्मकलिकासंस्थितः प्रभुः । वैराग्यभावेन महा­नुभावी ध्यानस्थितः स्वम्परमं पदन्तत् । ध्यायंस्तथास्ते भुवनस्य गोप्ता शाङ्ख्यप्रवक्ता पुरुषः पुराणः</q> । व्यासस्य <q>कृशः कृष्णतनुर्व्यासः पिङ्गलोऽतिजटाधरः । सुमन्तु­र्जैमिनिः पैलो वैशम्पायन एव च । तस्य शिष्याश्च कर्त­व्याश्चत्वारः पारिशार्श्विकाः</q> । वाल्मीकेः <q>गौरस्तु कार्यो बाल्मीकिस्तेजोमण्डलदुर्दृशः । तपस्यभिरतः शान्तो न कृशो न च पीवरः</q> । दत्तात्रेयस्य <q>बाल्मीकिरूपं सकलं दत्तात्रेयस्य कारयेत्</q> । धन्वन्तरेः <q>धन्वन्तरिः सुकर्तव्यः सुरूपः प्रियदर्शनः । कर­द्वयगतश्चास्य सामृतः कलसो भवेत् । जलशायिनः “जलमध्यगतः कार्य्यः शेषपन्नगतल्पगः । फणापुञ्जमहारत्नदुर्निरीक्ष्यशिरोधरः । देवदेवस्तु कर्त­व्यस्तत्र गुप्तश्चतुर्भुजः । तथापरश्च कर्तव्यः शेषभो­गाङ्कसंस्थितः । एकपादोऽस्य कर्तव्यो लक्ष्म्यु­त्सङ्गगतः प्रभोः । तथापरश्च कर्तव्यस्तत्र जानौ प्रसा­धितः । कर्तव्यो नाभिदेशस्थस्तथा तस्यापरः करः । तथैवान्यः करः कार्यो देवस्य तु शिरोधरः । सन्तान­मञ्जरीधारी तथैवास्यापरो भवेत् । नाभीसरसिसम्भूते कमले तस्य यादव! । सर्वपृथ्वीमयो देवः प्राग्वत्कार्यः पितामहः । नाललग्नौ च कर्तव्यौ पद्मस्य मधुकैटभौ । नृरूपधारीणि भुजङ्गमस्य कार्याण्यथास्त्राणि तथा समीपे । एतत्तवाग्रे यदुपुङ्गवोक्तं देवस्य रूपं पर­मस्य तस्य</q> । गरुडस्य विष्णुधर्मोत्तरात् <q>तार्क्ष्यो मरकतप्रख्यः कौशिकाका­रनासिकः । चतुर्भुजस्तु कर्तव्यो वृत्तनेत्रमुखस्तथा । गृध्रोरुजानुचरणः पक्षद्वयविभूषितः । प्रभासंस्थानसौ­वर्णकलापेन विराजितः । छत्रन्तु पूर्णकुम्भञ्च करयो­स्तस्य कारयेत् । करद्वयन्तु कर्तव्यं तथा विरचिता­ञ्जलि । यदास्य भगवान् पृष्ठे छत्रकुम्भधरौ करौ । न कर्तव्यौ तु कर्तव्यौ देवपादधरौ शुभौ । किञ्चिल्ल­म्बोदरः कार्यः सर्वाभरणभूषितः</q> । रुद्रस्य <q>देवदेवं महादेवं वृषारूढन्तु कारयेत् । तस्य वक्त्राणि कार्याणि पञ्च यादवनन्दन! । सर्वाणि सौम्यरूपाणि दक्षिणं विकटं मुखम् । कपालमालिकं भीमं जगत्संहा­रकारकम् । त्रिनेत्राणि तु सर्वाणि वदनं तूत्तरं विना । जटाकलापे महति तस्य चन्द्रकला भवेत् । तस्योपरि­ष्टाद्वदनं पञ्चमन्तु विधीयते । यज्ञोपवीतं च तथा वासुकिं तस्य कारयेत् । दशबाहुस्तथा कार्यो देवदेवो महेश्वरः । अक्षमालात्रिशूलञ्च चर्मदण्डमथोत्पलम् । तस्य दक्षिणहस्तेषु कर्तव्यानि महाभुज! । वामे च मातुलाङ्गञ्च चापादर्शं कमण्डलुम् । तथा चर्म च कर्तव्यं देवदेवस्य शूलिनः । वर्णस्तथास्य कर्तव्यश्चन्द्रांशु सदृशप्रभः</q> । ईशानादीनाम् <q>ईशस्तत्पुरुषाघोरवामजातक्रमेण तु । सित­पीतकृष्णरक्ताश्चतुर्वर्णाः प्रकीर्तिताः । पञ्चवक्ताः स्मृताः सर्वे दशदोर्दण्डभूषिताः । खड्गखेटधनुर्बाणकमण्डल्व­क्षसूत्रिणः । वराभयकरोपेताः शूलपङ्कजपाणयः</q> । वामो, वामदेवः । जातः, सद्योजातः । मूर्त्त्यष्टकस्य <q>शर्वो भीमो महादेवः रुद्रः पशुपतिर्भवः । उग्र ईशान इत्यष्टौ मूर्तयः शिवसन्निभाः । मृगा­ङ्कचूडामणयो जटामण्डलमण्डिताः । त्रिनेत्रा वर­खट्वाङ्गत्रिशूलवरपाणयः</q> । अर्द्धनारीश्वरस्य <q>अर्द्धं देवस्य नारी तु कर्तव्या शुभल­क्षणा । अर्द्धन्तु पुरुषः कार्यः सर्वलक्षणभूषितः । ईश्वरार्द्धे जटाजूटं कर्तव्यं चन्द्रभूषितम् । उमार्द्धे तिलकं कुर्य्यात् सीमन्तमलकं वथा । भस्मोद्धूलितमर्द्धन्तु अर्द्धं कुङ्कुमभूषितम् । नागोपवीतिनं चार्द्धमर्द्धं हारविभूषितम् । वामार्द्धे तु स्तनं कुर्यात् घनं पीनं सुवर्त्तुलम् । उमार्द्धे तु प्रकर्तव्यं सुवस्त्रेण च वेष्टितम् । मेखलां दापयेत्तत्र वज्रवैदूर्यभूषिताम् । ऊर्द्ध्वलिङ्गं महेशार्द्धं सर्पमेखलमण्डितम् । पादञ्च देवदेवस्य समपद्मोपरिस्थितम् । सालक्तकं स्मृतं वाम­मञ्जनेन विभूषितम् । त्रिशूलमक्षसूत्रञ्च भुजयोः सव्ययोः स्मृतम् । दर्पणञ्चोत्पलं कार्यं भुजयोरपसव्ययोः</q> । दक्षिणामूर्तेः <q>दक्षेण मुद्रां प्रतिपादयन्तं सिताक्षसूत्रं च तथोर्द्धभागे । वामे च पुस्तामखिलागमाद्यां विभ्राण­मूर्द्धेन सुधाधरं च । सिताम्बुजस्थं सितवर्णमीशं सिता­म्बरालेपनमिन्दुमौलिम् । ज्ञानं मुनिभ्यः प्रतिपादयन्तं तं दक्षिणाभूर्तिमुदाहरन्ति</q> । उमामहेश्वरयोः <q>युग्मं स्त्रीपुरुषं कार्यं उमेशौ दिव्यरूपिणौ । अष्टवक्त्रं तु देवेशं जटाचन्द्रार्द्धभूषितम् । द्विपाणिं द्विभुजां देवी सुमध्यां सुपयोधराम् । वामपाणिन्तु देवस्य देव्याः स्कन्धे नियोजयेत् । दक्षिणन्तु करं शम्भो­रुत्पलेन विभूषितम् । देव्यास्तु दक्षिणं पाणिं स्कन्धे देवस्य कल्पयेत् । वामपाणौ तथा देव्या दर्पणं दाप­येच्छुभम्</q> । हरिहरस्य <q>कार्यं हरिहरस्यापि दक्षिणार्द्धं सदा शिवः । वाममर्द्धं हृषीकेशः श्वेतनीलाकृतिः क्रमात् । वरत्रिशूल­चक्राब्जधारिणो बाहवः क्रमात् । दक्षिणे वृषभः पार्श्वे वामभागे विहङ्गराडिति</q> । विद्येश्वराणाम् विश्वकर्मशास्त्रात् <q>दिग्वर्णा जटिलाः त्र्यक्षाः शरत्रिशूलधारिणः । पुटाञ्जलिकराः सर्वे विश्वेशाश्चैक वक्त्रकाः । अनन्तश्च त्रिमूर्तिश्च सूक्ष्मः श्रीकण्ठ एव च । शिवः शिखण्ड्येकनेत्र एकरुद्रश्च ते क्रमात्</q> । १ रुद्रभेदानां तत्राजस्य <q>अथ रुद्रान् प्रवक्ष्यामि बाहुषोडशका­न्वितान् । अजनामा महारुद्रो धत्ते शूलमथाङ्कुशम् । कपालं डमरुं सर्पं मुद्गरञ्च सुदर्शनम् । अक्षसूत्रमथो दक्षे तथा वामे कराष्टके । तर्जनीमूर्द्ध्वतस्तत्र खट्वाङ्गन्तदधः करे । गदां च पट्टिशं घण्टां शक्तिपरशुकुण्डिकाः</q> । २ एकपादस्य <q>एकपादाभिधो बिभ्रत् क्ष्वेडादः स्याद्वहन् शरम् । चक्रं डमरुकं शूलं मुद्गरं तदधोवरम् । अक्षसू­त्रमधो वामे खट्वाङ्गञ्चोर्द्धहस्तके । धनुर्घण्टां कपालञ्च कौमुदीं तर्जनीं घटम् । परशुञ्चक्रमाधत्ते क्रमाद् वाह्वष्टके त्विति । अनेकभोगसम्पर्त्ति कुरुते यजनात् सदा</q> । ३ अहिर्बुध्नस्य <q>अहिर्बुध्नो गदां चक्रं चासिं डमरुमुद्गरौ । शूलाङ्कुशाक्षमालाश्च दक्षोर्द्ध्वाधःकरैः क्रमात् । तोमरं पट्टिशं चर्म कपालं तर्जनीं घटम् । शक्तिं परशुकं वामे दक्षवद्धारयत्यसिम्</q> । ४ विरूपाक्षस्य <q>विरूपाक्षस्ततः खड्गं शूलं डमरुकाङ्कुशौ । सर्पं चक्रं गदामक्षसूत्रं बिभ्रत् कराष्टके । खेटं खट्वा­ङ्गकं शक्तिं परशुं तर्जनीं घटम् । घण्टाकपोलकौ चेति वामोर्द्धादिकराष्टके</q> । ५ रेवतस्य <q>रेवतो दक्षिणे चापं खड्गशूलं गदामहिम् । चक्राङ्कुशाक्षमालास्तु धारयन्नूर्द्धमादितः । धनुः खेटञ्च खष्ट्वाङ्गं घण्टातर्जनिकां ततः । परशुं पट्टिशं पात्रं वामबाह्वकेऽर्कवत् । सर्वसम्पत्करोत्येष जायते वार्च्चना­द्भृशम्</q> । ६ हरस्य <q>हराख्यो मुद्गरञ्चैव डमरुं शूलमङ्कुशम् । गदा­सर्पाक्षसूत्राणि धारयन् दक्षिणोर्द्धतः । पट्टिशन्तोमरं शक्तिं प्ररशुं तर्जनीं घटम् । खट्टाङ्गं पट्टिकाञ्चेति वामोर्द्धादिक्रमेण तु</q> । ७ बहुरूपस्य <q>बहुरूपोदधद्दक्षे डमरुञ्च सुदर्शनम् । सर्पं शूलाङ्कुशौ चैव कौमुदीं जपमालिकाम् । घण्टाकपाल­खट्वाङ्गं तर्जनीं कुण्डिकां घनुः । परशुं पट्टिशं चैव वामोर्द्धादिकराष्टके</q> । ८ त्र्यम्बकस्य <q>त्र्यम्बकोऽपि दधच्चक्रं डमरुं मुद्गरं शरम् । शूलाङ्कुशाहिजाप्यञ्च दक्षोर्द्धादिक्रमेण हि । गदाख­ट्वाङ्कपात्राणि कार्मुकं तर्जनीघटौ । परशुं पट्टिशं चेति वामोर्द्धादिकराष्टके</q> । ९ सुरेश्वरस्य <q>सुरेश्वरोहि डमरुं चक्रं शूलाङ्कुशावपि । शरञ्च मुद्गरं चापं दक्षबाह्वष्टके त्विति । पङ्कजं परशुं घण्टां पट्टिशं तर्जनीं घनुः । खट्वाङ्गं कारयेत्पात्रं वामेऽष्टकरपल्लवे</q> । १° जयन्तस्य <q>जयन्तो दशमो रुद्रोऽप्यङ्कुशं चक्रमुद्गरौ । शूला हिडमरुं वाणमक्षसूत्रं यमे त्विति । गदा—खट्वाङ्ग­परशुं कपालं शक्तिं तर्जनीम् । घनुः कुण्डी—मथोर्द्ध्वादि वामवाह्वष्टके दधत्</q> । ११ अपराजितस्य <q>अथापराजितो दक्षे तोमरं खड्गमङ्कु­शम् । शूलाहिचक्रडमरुमक्षमालां दधत् क्रमात् । शक्तिं खेटं गदां पात्रं तर्जनीं पट्टिशङ्कजम् । घण्टामु­त्तरतश्चाथ धारयन्नूर्द्ध्वमादितः । अजैकपादहिर्ब्रध्नः विरूपाक्षश्च रेवतः । हरश्च बहुरूपश्च त्र्यम्बकश्च सुरे­श्वरः । रुद्रा एकादश प्रोक्ता जयन्तश्चापराजितः</q> । स्कन्दस्य विष्णुधर्मोत्तरात् <q>कुमारः षण्मुखः कार्यः शिख­ण्डकविभूषणः । रक्ताम्बरधरः कार्यो मयूरवरवाहनः । कुक्कुटश्च तथा घण्टा तस्य दक्षिणहस्तयोः । पताका वैजयन्ती च शक्तिः कार्या च वामयोः</q> । भैरवस्य <q>अथातो रूपनिर्माणं वक्ष्येऽहं भैरवस्य तु । लम्बो­दरन्तु कर्तव्यं वृत्तपिङ्गललोचनम् । दंष्ट्राकरालवदनं फुल्लनासापुटन्तथा । कपालमालिनं रौद्रं सर्वतः सर्प­भूषणम् । व्यालेन त्रासयन्तञ्च देवीं पर्वतनन्दिनीम् । सजलाम्बुदसङ्काशं गजचर्मोत्तरच्छदम् । बहुभिर्बाहु­भिर्व्याप्तं सर्वायुधविभूषणम् । वृहत् सालप्रतीकाशैस्तथा तीक्ष्णनखैः शुभैः । साचीकृतमिदं रूपं भैरवस्य प्रकी­र्तितम्</q> । महाकालस्य <q>महाकालस्य कथितमेतद्वै भैरवं मुखम् । देवीत्रासनकश्चास्य करे कार्यश्च पन्नगः । न चास्य पु­रतः कार्या देवी पर्वतनन्दिनी । शुक्ला न कार्य्यास्य तथा न रक्ता समीपतो मातृगणप्रधाने । कार्यं तथा यत् परिबर्हमस्य गणाश्चकार्या बहुरूपरूपकाः</q> । नन्दिनः <q>नन्दी कार्यस्त्रिनेत्रस्तु चतुर्बाहुर्महाभुजः । सि­न्दूरारुणसङ्काशो व्याघ्रचर्मपरिच्छदः । त्रिशूलभिन्दि­पालौ च करयोस्तस्य कारयेत् । शिरोगतं तृतीयन्तु तर्जयन्तं तथापरम् । आलोकयानं कर्तव्यं दूरादागमि­र्नञ्जनम्</q> । वीरभद्रस्य <q>अनेनैव तु रूपेण वीरभद्रं विदुर्बुधाः</q> । ज्वरस्य विश्वकर्मशास्त्रात् <q>ज्वरस्त्रिपादः कर्तव्यस्त्रिनेत्रैर्वदनै­स्त्रिभिः । भस्मप्रहरणो रुद्रस्त्रिबाहुर्व्याकुलेक्षणः</q> । १ वसूनां विश्वकर्मशास्त्रात् तत्र धरस्य <q>अथातः संप्रवक्ष्यामि वसुरूपाणि ते जय! । पद्माक्ष—मालिके तस्य दक्षवामक­रद्वये । सीरशक्ती दधानीऽयं धराख्यो वसुरादिमः । २ ध्रुवस्य “मालां पुष्करवीजोत्थां चक्रं शक्तिं कमण्डलुम् । दक्षाधरादिसिक्येन यस्य स्युः स ध्रुवो मतः</q> । ३ सोमस्य <q>मुक्ताफलकृतामाला पङ्कजं शक्तिरङ्कुशः । स वसुः कीर्तितो वत्स सोमनामेति वै बुधैः</q> । ४ आपस्य <q>सव्यवामोर्द्धगौ यस्य करौ स्तः शक्तिसंयुतौ । सी­राङ्कुशान्वितौ चाधः स भवेदापसंज्ञकः</q> । ५ अनिलस्य <q>अक्षमालोपवीत्यूर्द्ध्वे शृणिशक्तिकरावधः । यस्य स्तः सोऽनिलाख्यः स्याच्छुभदः पञ्चमो वसुः</q> । ६ नलस्य <q>स्रुवाक्षमालिके दक्षे वामे शक्तिकपालभृत् । सव्यो­र्द्धादिक्रमाद्योऽसौ नलाख्यस्तु वसुः स्मृतः</q> । ७ प्रत्यूषस्य <q>खट्वाङ्कुशधरः सव्ये शक्तिखेटकरोऽन्यतः । प्रत्यूषाख्यो वसुश्चायं सप्तमः परिकीर्तितः</q> । ८ प्रभासस्य <q>सव्ये दण्डकपालोऽसौ वामे तु शृणिशक्तिकः । शुभदः कीर्तितश्चायं प्रभासो—वसुरष्टमः । एते सर्वे समाख्याता नवकाञ्चनसन्निभाः । धरोध्रुवश्च सोमः स्या­दापश्चैवानिलो नलः । प्रत्यूषश्च प्रभासश्च वसवोऽष्टौ प्रकीर्तिताः</q> । द्वादशादित्यानाम् <q>शृणु वत्स! प्रवक्ष्यामि सूर्यभेदांस्तु ते जय! । यावत् प्रकाशकः सूर्यो जायते मूर्तिभिर्यथा</q> । १ धातुः <q>दक्षिणे पौष्करी माला करे वामे कमण्डलुः । पद्माभ्यां शोभितकरा सा धात्री प्रथमा स्मृता</q> । २ मित्रस्य <q>शूलं वामकरे चास्याः दक्षिणे सोम एव च । मैत्री नाम त्रिनयना कुशेशयविभूषिता</q> । ३ अर्यम्णः <q>प्रथमे तु करे चक्रं तथा वामे च कौमुदी । मूर्तिरार्यमणी ज्ञेया सपद्मैः पाणिपल्लवैः</q> । ६ रुद्रस्य <q>अक्षमाला करे सव्ये चक्रं वामे प्रतिष्ठितम् । सा मूर्त्ती रौद्री ज्ञातव्या प्रधाना पद्मभूषिता</q> । ५ वरुणस्य <q>चक्रं तु दक्षिणे यस्या वामे पाशः सुशोभनः । सा वारुणी भवेन्मूर्तिः पद्मव्यग्रकरद्वया</q> । ६ सूर्यस्य <q>कमण्डलुर्दक्षिणतो माला चाक्षमयी भवेत् । सा भवेत् सम्मता सूर्यमूर्तिः पद्मविभूषिता</q> । ७ भगस्य <q>यस्या दक्षिणतः शूलं वामहस्ते सुदर्शनः । भग­मूर्तिः समाख्याता पद्महस्ता शुभा जय!</q> । ८ विवस्वतः <q>अथ वामकरे माला त्रिशूलं दक्षिणे स्मृतम् । विवस्वन्मूर्तिरेषा स्यात् पद्मलाञ्छनलक्षिता</q> । ९ पूष्णः <q>पूषाख्यस्य भवेन्मूर्त्तिर्द्विभुजा पद्मलाञ्छिता । सर्व पापहरा ज्ञेया सर्वलक्षणलक्षिता</q> । १° सवितुः <q>दक्षिणे तु गदा यस्या वामे चैव सुदर्शनः । पद्म­व्यग्रा तु सावित्री मूर्तिः सर्वार्थसाधनौ</q> । ११ त्वष्टुः <q>स्रुचं च दक्षिणे हस्ते वामे होमजकालिकाम् । मूर्तिस्त्वाष्ट्री भजेत् सा स्यात् पद्मरुद्धकरद्वया</q> । १२ विष्णोः <q>सुदर्शनकरा सव्ये पद्महस्ता तु वामतः । एषा स्यात् द्वादशी मूर्तिर्विष्णोरमिततेजसः । धाता मित्रो­ऽर्यमा रुद्रो वरुणः सूर्य एव च । भगो विवस्वान् पूषा च सविता दशमः स्मृतः । एकादशस्तथा त्वष्ट्वा विष्णुर्द्वादश उच्यते</q> । मरुताम् <q>अथातः संप्रवक्ष्यामि रूपाणि मरुतां तव</q> । १ श्वसनस्य <q>अक्षमालाम्बुजे दक्षे वामे कुण्डीध्वजान्वितः । श्वसनाख्यो भवेदेवं साधकानां सुसिद्धिदः</q> । २ स्पर्शनस्य <q>चक्राक्षमालिकापात्रध्वजयुक् स्पर्शनाभिधः</q> । ३ वायोः <q>कपालध्वजपाशाब्जधारको वायुनामकः</q> । ४ मातरिश्वनः <q>मातरिश्वा कपालाब्जध्वजपात्रकरो मतः</q> । ५ सदागतेः <q>ध्वजाक्षसूत्रपात्राब्जं बिभ्राणः स्यात्सदागतिः । ६ महाबलस्य “ध्वजासिखेटपात्राणि धारयंस्तु महाबलः</q> । ७ बलवर्द्धनस्य <q>ध्वजपाशकपालाहिसंयुतो बलवर्द्धनः</q> । ८ पृषदश्वस्य <q>पात्राक्षसूत्रपाशाब्जधारकः पृषदश्वकः</q> । ९ गन्धवहस्य <q>अक्षसूत्रगदाकम्बुध्वजी गन्धवहाभिधः</q> । १° गन्धवाहकस्य <q>कपालध्वजपात्राब्जहस्तको गन्धवाहकः</q> ११ अनिलस्य <q>ज्ञानमुद्राक्षसूत्राब्जध्वजहस्तोऽनिलो मतः</q> । १२ आशुगस्य <q>अक्षमालासुनीलाब्ज—ध्वज—कम्बुधृगाशुगः</q> । १३ सुमुखस्य <q>ध्वजबाणधनुःकुण्डीकरयुक् सुमुखी भवेत्</q> । १४ कर्करस्य <q>ध्वजाब्जपात्रमुद्राश्च धारयेत् कर्कराभिधः</q> । १५ समीरणस्य <q>अब्जाक्षमालिकापात्रध्वजहस्तः समीरणः</q> । १६ समीरकस्य <q>ध्वजपात्रधनाब्जानि बिभ्राणस्तु समीरकः</q> । १७ अनुत्तमस्य <q>अक्षसूत्रध्वजाब्जानि मुण्डं बिभ्रत्यनुत्तमः । १८ मारुतस्य “अक्षमालाध्वजाब्जानि धारयन्मारुताभिधः</q> । १९ नागयोनिजस्य <q>पव्यक्षसूत्रपाशाब्जसंयुतो नागयोनिजः</q> । २° जगत्प्राणस्य <q>ध्वजमुण्डाक्षपात्री स्याज्जगत्प्राणाभिधः स्मृतः</q> । २१ पवनस्य <q>ध्वजसूत्रसपाशाब्जसंयुतः पवनाभिधः</q> । २२ वातस्य <q>खट्वाङ्गध्वजखेटानि बिभ्राणो वातसंज्ञकः</q> । २३ प्रभञ्जनस्य <q>ध्वजाक्षमृगपात्राणि धारयंस्तु प्रभञ्जनः</q> । २४ पवस्य <q>अक्षसूत्रध्वजाब्जाहिपाणियुक् पवनामकः</q> । २५ नभस्वतः <q>शूलाब्जध्वजपात्राणि नमस्वानिति धारयन्</q> २६ अतिबलस्य <q>ध्वजाङ्कुशाक्षमुण्डानि बिभ्राणोऽतिबलो मतः</q> २७ तरस्विनः <q>सध्वजाम्बुजपात्राङ्कस्तरस्वी नाम कीर्त्तितः</q> । २८ द्रावणस्य <q>दण्डमुण्डध्वजाब्जानि धारयन् द्रावणो मतः</q> । २९ देवयक्षकस्य <q>ध्वजाक्षतर्जनीपात्रपाणियुग् देवयक्षकः</q> । ३° गात्रजाहस्य <q>अक्षमालाकुठाराब्जध्वजयुग्गात्रजाहकः</q> । ३१ अधरस्य <q>घण्ठाक्षध्वजमुण्डानि धारयन्नधराभिधः</q> । ३२ ऊर्द्ध्वदृशः <q>बोधिपल्लवसूत्राब्जध्वजहस्तः सदोर्द्धदृक्</q> । ३३ गतिरोधनस्य <q>अक्षसूत्रध्वजाशोकपात्रयुक्गतिरोधनः</q> । ३४ पाणिकस्य <q>पाणिको नाम विज्ञेयो वाणाक्षध्वजमुण्डयुक्</q> । ३५ साधकस्य <q>ध्वजाक्षवटपात्राणि धारयन् साधको मतः</q> । ३६ विश्वपूरकस्य <q>वीजपूरध्वजाब्जाक्षसंयुतो विश्वपूरकः</q> । ३७ जगदाश्रयस्य <q>घण्टाक्षध्वजमालाभिः संयुतो जगदाश्रयः</q> ३८ विश्वातिरिक्तस्य <q>विश्वातिरिक्तकोनाम ध्वजलाञ्छनपाशयुक्</q> ३९ कुजागरस्य <q>अक्षमालाकजे घण्टाध्वजौ बिभ्रत् कुजागरः</q> ४° विश्वोदरस्य <q>विश्वोदरो भवेदेष शङ्खशूलघटध्वजी</q> । ४१ अग्रहस्य <q>अग्रहो नाम विज्ञेयो ह्यक्षबाणधनुर्घटी</q> । ४२ तीव्रकस्य <q>श्रीफलाब्जाक्षपात्राणि धारयंस्तीव्रको मतः</q> । ४३ सुवहस्य <q>शक्तिमुण्डध्वजपाशी सुवहोऽयं प्रकीर्तितः</q> । ४४ वीजवर्द्धनस्य <q>अक्षसूत्रध्वजपाशपात्रयुक् वीजवर्द्धनः</q> । ४५ भदजवस्य <q>ध्वजपाश—कपालाब्जैर्युतो भद्रजवो मतः</q> । ४६ पुष्करोद्भवस्य <q>टङ्कपाश—ध्वजाब्जानि धारयन् पुष्करोद्भवः</q> । ४७ अब्जिनीपतेः <q>पलाशपत्रपाशाब्जध्वजहस्तोऽब्जिनीपतिः</q> । ४८ व्यक्तमूर्त्तेः <q>जम्बुवीज—ध्वजा—ब्जाक्षपाणियुग्व्यक्तमूर्तिकः</q> । ४९ विश्वगत्य <q>परिघाक्षध्वजाब्जानि धारयन् विश्वगो मतः । सर्वे चतुर्भुजा ज्ञेया युवानः कुटिलभ्रुवः । सव्योर्द्धा­द्युत्तरोर्द्धान्तक्रमेणायुधधारिणः । रक्ताक्षाश्च महावीर्याः सर्वभूषणभूषिताः । धूम्रवर्णा मृगारूढाः सर्वे ते शवलां­शुकाः । इति तेऽत्र समाख्याता शुभदास्तु मरुद्गणाः । संख्ययैकोनपञ्चाशत् सर्वरोगापनुत्तये</q> । स्कन्दपुरा° साध्यानां ब्रह्माण्डपुराणे <q>साध्याः पद्मासनगताः कमण्ड­ल्वक्षसूत्रिणः । धर्मपुत्रा महात्मानो द्वादशामरपूजिताः</q> विष्णुधर्मोत्तरे <q>मनोनुमन्ता प्राणश्च नरयानश्च वीर्यवान् । वित्तिर्हर्यो, नयश्चैव हंसो नारयणस्तथा । प्रभवो वि­ष्णुर्विश्वश्च साध्या द्वादश जग्मिरे</q> । अश्विनोः <q>पद्मपत्रसवर्णाभौ पद्मपत्रसमाम्बरौ । द्विभुजौ देव­भिषजौ कर्तव्यौ देहसंयुतौ । सर्वाभरणसम्पन्नौ विशे­षाच्चारुलोचनौ । तयोरौषधयः कार्या दिव्या दक्षिण­हस्तयोः । वामयोः पुस्तके कार्ये दर्शनीये तथा नृप! । एकस्य दक्षिणे पार्श्वे वागे चान्यस्य यादव! । नारीयुगं प्रकर्तव्यं सुरूपञ्चारुदर्शनम् । तयोश्च नामनी प्रोक्ते रूपसम्पत् तथाकृतिः । मधूकपुष्पसङ्काशा रूपसम्पत् प्रकी­र्तिता । आकृतिः कथिता लोके शरकाण्डनिभा तथा । रत्नभाण्डकरे कार्ये चन्द्रशुक्लाम्बरे तथा</q> । रेवन्तस्य <q>पृष्ठस्थः सूर्यवत् कार्यो रेवन्तश्च तथा प्रभुः</q> । यक्षाणां मयसंग्रहे <q>तुन्दिला द्विभुजाः कार्या निधि­र्हस्तो मदोत्कटः । गदी वैश्रवणः प्रेष्ठो नृपालस्त्व­ष्टमो वरः । सिद्धार्थो मणिभद्रश्च सुमना नन्दनो यशाः । कण्डूतिः पाञ्चकः शङ्खो मणिमान् पद्म­रामकौ । सर्वत्रभोजी पिङ्गाक्षश्चतुरो मन्दराश्रयः । शुभद्रचन्द्रप्रद्योतमेघवर्णजयावहाः । द्युतिमान् केतुमान् श्वेतोमौलिमान् विजयाकृतिः । पद्मवर्ण—महाघास—पु­ष्पदन्ताः सुदर्शनाः । पूर्णमास—हिरण्याक्ष—शतजिह्व बलाहकाः । बलाकविपुलौ पद्मनाभः कुमुदवीरकौ । सुगन्ध इत्यमी यक्षास्तेषां राजा धनाधिपः</q> । राक्षसादीनां मयदीपिकायाम् <q>रक्तवस्त्रधराः कृष्णा नखदीर्घाः सदंष्ट्रिकाः । कर्त्तीखट्वाङ्घहस्ताश्च राक्षसा घोररूपिणः । हेतिः प्रहेतिः यज्ञघ्नः शङ्कुश्च सनिब­न्धनः । विद्युत्सर्जमनुष्यादपौरुषेयसुकेशिनः । उग्र­मालीत्यमी प्रोक्ताः प्रधाना राक्षसाः किल । भूता­स्तथैव दानाश्च दीर्घवक्त्राः पिशाचकाः</q> । गन्धर्वरूपिमाह विश्वकर्मा <q>वरदो भक्तलोकानां किरीटी कुण्डली गदी । कार्यस्तु रूपी गन्धर्वो वीणावाद्य­रतस्तथा</q> । वासुकेस्तत्रैव <q>अनन्तो रक्तकायश्च सितपङ्कजमालिकः । शत­साहस्रभोगीऽहिः शिरःकुबलयान्वितः</q> । तक्षकादिनागरूपमाह मयः <q>श्वेतदेहश्च कर्तव्यः स्फुरन्मौ­क्तिकसन्निभः । रक्ताङ्गः स्वस्तिकोपेतः सुतेजास्तक्षको महान् । कृष्णः कर्कोटक कण्ठे शुक्लरेखात्रयान्वितः । रक्तपद्मनिभः पद्मः शिरःशुक्लः सविद्रुमः । शङ्खवर्णो महापद्मो मस्तके कृष्णशूलधृक् । हेमाभः शङ्खपालः स्यात् सितरेखाधरो गले । कुलिको रक्तदेहस्तु चन्द्रा­र्द्धकृतमस्तकः । द्विजिह्वा बाहुवत्सप्तफणामणिसम­न्विताः । अक्षसूत्रधराः सर्वे कुण्डिकापुच्छसंयुताः । एकभोगास्त्रिभोगावा ह्येतज्जाताः सुतादयः</q> । पितॄणाम् विष्णुधर्मोत्तरे कशपद्मविष्टरस्थाः पितरः पिण्ड­पात्रिणः” । ते च वायुपुराणोक्ता यथा <q>आभास्वरा बर्हिषदो अग्निष्वात्तास्तथैव च । क्रव्यादाः श्चोष्मपाश्चैव आज्यपाश्च सुकालिनः</q> विश्वदेवानाम् <q>क्रतुर्दक्षो वसुः सत्यः कालको धुरिलोचनौ । पुरूरवा माद्रवाश्च विश्वे देवा दश स्मृताः । विदेहास्तु प्रकर्तव्या दक्षिणे वाणपाणयः । कर्तव्या वामभागे तु शरासनपरायणाः</q> । प्रसङ्गादस्त्ररूपाण्यपि तत्र विश्वकर्मोक्तानि यथा <q>षड्त्रिंशदङ्गुले खड्गशक्ती तालाधिकौ मतौ । शूल­पाशौ पद्मशङ्खौ तालमात्रौ प्रकीर्तितौ । गदा द्वि­ताला पाशश्च गोलकोऽष्टप्रमाणतः । वाणो द्वितालको दण्डो द्विगुणो द्वादशाङ्गुलः । कपालं पङ्कजं चर्म पार्श्व खड्गोऽङ्गुलो मतः । डमरुसुस्वना घण्टा छुरिका षोडशाङ्गुला । वज्रं तत् पुरुषस्थूलं पट्टिशोऽतिदृढो बली । शक्तिस्तु योषिदाकारा लोहिताङ्गी वृकाश्रिता । दण्डोऽपि पुरुषः कृष्णो घोरी लोहितलोचनः । खड्गश्च पुरुषः श्यामशरीरः क्रुद्धलोचनः । पाशः सप्तफणः सर्पपुरुषः पुच्छसंयुतः । ध्वजस्तु पुरुषः पीतो व्यावृतास्यो महाबलः । गदा पीतप्रभा कन्या सुपीन जघनस्थला । त्रिशूलं पुरुषो दिव्यः सभ्रूः श्यामकले­वरः । शङ्खोऽपि पुरुषो दिव्यः शुक्लाङ्गः शुभलोचनः । हेतिर्बहुतिथी सा स्त्री भिन्दिः श्यामतनुः पुमान् । शरः स्यात् पुरुषो दिव्यो रक्ताङ्गो दिव्यलोचनः । धनुः स्त्री पद्मरक्ताभा मूर्ध्नि पूरितचापभृत् । एवमस्त्राणि पूतानि जानीयात् परमेश्वरे । उक्तानां चैव सर्वेषां मूर्ध्नि स्वायु­धलाञ्छनम् । भुजौ द्वौ तु प्रकर्तव्यौ स्कन्धलग्नौ सदा बुधैः । धर्मज्ञानवैराग्यैश्वर्याणाम् “धर्मं ज्ञानं च वैराग्यमैश्चर्यं च तथैव हि । सितरक्तपीतकृष्णसिंहरूपाः प्रकीर्तिताः</q> । पृथ्व्याः विष्णुधर्मोत्तरे <q>शुक्लवर्णा मही कार्या दिव्याभर­णभूषिता । चतुर्भुजा सौम्यवपुश्चन्द्रांशुसदृशाम्बराः । रत्नपात्रं सस्यपात्रं पात्रमोषधिसंयुतम् । पद्मं करे च कर्तव्यं भुवी यादवनन्दन! । दिग्गजानां चतुर्णाञ्च कार्या पृष्ठंगता तथा । सर्वौषधियुता देवी शुक्लवर्णा ततः स्मृता</q> । लवणोदस्य <q>लवणोदः प्रकर्तव्यी द्विभुजः सर्बसिद्धये । धत्तेऽ­ब्जमालिकां दक्षे वामे पात्रं तु रत्नभृत् । सोत्तरीयो पवती च पाटलाभः सुवस्त्रधृक् । बर्हिःपवित्रपाणिस्तु लाभदो भूतिमण्डितः</q> । क्षीरोदस्य <q>क्षीरोदः श्वेतवर्णस्तु द्विभुजो रत्नकुण्डलः । मक­रस्थोऽम्बुजन्दक्षे वामे तु कलसं दधत्</q> । दधिमण्डोदस्य <q>दधिमण्डोद एवात्र विज्ञेयो वारिजासनः । दण्डं शङ्खं च बिभ्राणो द्बिभुजोऽसौ जटायुतः</q> । घृतोदस्य <q>घृतोदः कपिलो ज्ञेयः कुलीरस्थो जटाधरः । कशेरुपीतं पात्रञ्च घटं बिभ्रत्तु दोर्द्वये</q> । इक्षूदस्य <q>इक्षुदोऽत्र प्रकर्तव्यो गोमूत्रसदृशच्छविः । दर्दुरस्थो घटं दण्डं विभ्राणो नीलकुण्डलः</q> । सुरोदश्य <q>सुरोदो गण्डकान्तस्थो ज्ञेयो गोमेदसन्निभः । मुद्गरं कुण्डिकां बिभ्रत् द्विभुजो भूतिवर्द्धनः</q> । स्वादूदस्य <q>स्वादूदो मौक्तिकाभासो दर्दुरस्थो सुवेशधृक् । मु­क्तासूत्रार्द्धपात्रे च धारयन् सर्पभूषणः । वैदूर्यसदृशाः सर्वे द्विभुजाः कलसान्विताः । पङ्कजस्थाः प्रकर्तव्याः देवतास्नपनाय तु</q> । द्वीपादीनाम् विष्णुधर्मोत्तरात् <q>द्वीपवर्षनगाः सर्वे कामरूपधरा यतः । प्रेष्ठायुधान्विताः कार्याः स्वस्वचिह्नधरा नराः</q> । दिशाम् <q>पूर्बा १ गजगता बाला रक्तवर्णा तु दिग् भवेत् । पङ्कजस्था प्रतिज्ञेया करेणुकृतहस्तका । वृहद्वक्त्रा वृहत्काया पद्माभा पूर्वदक्षिणा २ । रथस्था दक्षिणा ३ पीता तथा स्यात् प्राप्तयौवना । उष्ट्रगा कृष्ण­पीता च तरुणी याम्यपश्चिमा ४ । यौवनाद्विच्युता कृष्णा पश्चिमा ५ तुरगस्थिता । आसन्नपलिता नीला मृगगा तदनन्तरा ६ । श्वेता नरगता वृद्धा तथा भवति चोत्तरा ७ । अतिवृद्धा वृषस्था च शुक्ला पूर्वोत्तरा ८ भवेत् । अधस्तात् ९ पृथिवीतुल्या चोर्द्धा १° गगनसन्निभा</q> । १ दिक्पतीनाम् तत्रेन्द्रस्य <q>चतुर्दन्ते गजे सक्तः श्वेतः कार्यः सुरेश्वरः । वामोत्सङ्गगता कार्या तस्य भार्य्या शची नृप! । नीलवस्त्रा सुवर्णाभा सर्वाभरणवांस्तथा । तिर्यग् ललाटकस्तार्क्ष्यः कर्तव्यश्च विभूषितः । शक्रश्च­तुर्भूजः कार्य्यो द्विभूजा च तथा शची । पद्माङ्कुशौ च कर्तव्यौ वामदक्षिणहस्तयोः । वामं शचीपृष्ठगतं द्वितीयं वज्रसंयुतम् । वामे शच्याः करे कार्या रम्याः सन्तानमञ्जरी । दक्षिणं पृष्ठविन्यस्तं देवराजस्य कारयेत्</q> । २ अग्नेः <q>रक्तं जटाधरं वह्निं कारयेद्धूम्रवाससम् । ज्वाला­मालाकुलं सौम्यं त्रिनेत्रं श्मश्रुधारिणम् । चतुर्बाहु</q> चतुर्दंष्ट्रं देवेशं वायुसारथिम् । चतुर्भिश्च शुकैर्युक्ते धूमचिह्नरथे स्थितम् । वामोत्सङ्गगता स्वाहा शक्रस्येव शची भवेत् । रत्नपात्रकरा देवी वह्नेर्दक्षिणहस्तयोः । ज्वालात्रिशूले कर्तव्ये त्वक्षमाल्यञ्च वामके” । ३ यमस्य <q>सजलाम्बुदसच्छायः तप्तत्वामीकराम्बरः । महिष­स्थश्च कर्तव्यः सर्वाभरणवान् यमः । नीलोत्पलाभां धूम्रोर्णां वामोत्सङ्गे च कारयेत् । धूम्रीर्णा द्विभुजा कार्या यमः कार्यश्चतुर्भुजः । दण्डखड्गावुभौ कार्यौ यमदक्षिणहस्तयोः । ज्वाला त्रिशूला कर्तव्या त्वक्ष­माला च वामके । दण्डोपरि मुखं कार्यं ज्वालामाला­विभूषणम् । धूम्रोर्णादक्षिणो हस्तो यमपृष्ठगतो भवेत् । वामे तस्याः करे कार्यं मातुलाङ्गं सुदर्शनम् । पार्श्वे तु दक्षिणे तस्य चित्रगुप्तं तु कारयेत् । आपीच्यवेषं स्वा­कारं द्विभुजं सौम्यदर्शनम् । दक्षिणे लेखनी तस्य वामे पत्रं तु कारयेत् । वामे पाशधरः कार्यः कालो विकट­दर्शनः</q> । निरृतेः <q>विरूपाक्षो विवृत्तास्यः प्रांशुदंष्ट्रोज्ज्वलाननः । ऊर्द्ध्व केशी खरस्थश्च द्विबाहुर्भीषणाननः । कर्णेन कृष्णरक्ताङ्गः कृष्णाम्बरधरस्तथा । सर्वाभरणवान् दंष्ट्रासङ्घैर्दण्ड­धरस्तथा । भार्य्याश्चतस्रः कर्तव्या देवी च निरृतिस्तथा । कृष्णाङ्गी कृष्णवदना पाशहस्ता तु वामतः</q> । वरुणस्य <q>सप्तहंसे रथे कार्यो वरुणो यादसाम्पतिः । स्नि­ग्धवैदूर्यसंकाशः श्वेताम्बरधरस्तथा । किञ्चित्प्रलम्बजठरो मुक्ताहारविभूषितः । सर्वाभरणवान् राजन्! महा­देवश्चतुर्भुजः । वामभागगतं केतुं मकरं तस्य कार­येत् । छत्रं तु सुसितं मूर्ध्नि भार्या सर्वाङ्गसुन्दरी । वामोत्सङ्गगता कार्या मध्ये तु द्विभुजा नृप! । उत्पलं कारयेत् वामे दक्षिणे देवपृष्ठगम् । पद्मपाशौ करे कार्यौ देवदक्षिणहस्तयोः । शङ्खञ्च रत्नपात्रञ्च वामयोस्तस्य कारयेत् । भागे तु दक्षिणे गङ्गा मकरस्था सचामरा । देवी पद्मकरा कार्या चन्द्रगौरी वरानना । वामे तु यमुना कार्या कूर्मसंस्था सचामरा । नीलोत्पलकरा सौम्या नीलनीरजसन्निभाः</q> । वायोः <q>वायुरम्बरवर्णस्तु तदाकाराम्बरो भवेत् । काष्ठपू­रितचक्रस्तु द्विभुजो रूपसयुतः । गमनेच्छुः शिवा भार्या तस्य कार्या च वामतः । कार्यो गृहीतचक्राङ्कः कराभ्यां पवनो द्विजः । तथैव देवी कर्त्तव्या शिवा परमसुन्दरी । व्यावृतास्यस्तथा कार्यो देवोव्याकुल­मूर्द्धजः</q> । धनदस्य विष्णुधर्मोत्तरात् <q>कर्तव्यः पद्मपत्राभो वरदो नर­वाहनः । चामीकराभो वरदः सर्वाभरणभूषितः । ल­म्बोदरश्चतुर्बाहुर्वामपिङ्गललोचनः । आपीच्यवेषः कवची हारभारी मनोहरः । द्वे च दंष्ट्रे मुखे तस्य कर्तव्ये श्मश्रुधारिणः । वामेन विभवा कार्या मौलिस्तस्यारि­मर्दन! । वामात्सङ्गगता कार्या वृद्धिर्देवी वरप्रदा । देवपृष्ठगतं पाणिं द्विभुजायास्तु दक्षिणम् । रत्नपात्र­धरं कुर्यात् वामं रिपुनिसूदन! । गदाशक्ती च कर्तव्ये तस्य दक्षिणहस्तयोः । सिंहार्कलक्षणं केतुं, शिविका­मपि पादयोः । शङ्खपद्मनिधी कार्य्यौ सरूपौ निधि­संस्थितौ । शङ्खपद्माञ्जलिक्रान्तं वदनं तस्य पार्श्वयोः</q> आकाशस्य <q>नीलोत्पलाभं गगनं तद्वर्णाम्बरघारि च । चन्द्रार्कहस्तं कर्तव्यं द्विभुजं सौम्यदर्शनम्</q> । व्योम्नः <q>चतुरस्रं भवेन्मूलं ततो वृत्तं महाभुज । तत्तुल्य­चतुरस्रञ्च मेरुवत् संस्थितं शुभम् । भद्रपीठमयः प्रोक्तो व्योमभागस्तृतीयकः । स्तम्भवच्चतुरस्रश्च मध्यभागः प्रकीर्तितः । भद्रपीठवदन्यच्च तत्र पद्मं निवेशयेत् । शु­भाष्टपत्रं तन्मध्ये कर्णिकायां दिवाकरः । पत्राष्टके न्यसेत्तस्य दिक्पालान् सर्वतोदिशः</q> । ध्रुवस्य <q>विष्णुरूपधरः कार्यो ध्रुवो ग्रहगणेश्वरः । चक्र­रश्मिकरः श्रीमान् द्विभुजः सौम्यदर्शनः</q> । रवेः मत्स्यपुराणात् <q>रविः कार्यः शुभश्मश्रुः सिन्दूरारुण­सुप्रभः । आपीच्यवेषः स्वाकारः सर्वाभरणभूषितः । चतु­र्बाहुर्महातेजा कवचेनाभिसंवृतः । कर्तव्या रशना चास्य पानीयाङ्गेति संज्ञिताः । रश्मयस्तस्य कर्तव्या वामद­क्षिणहस्तयोः । ऊर्द्ध्वे स्रग्दामसंस्थाना सर्वपुष्पाचता शुभा । स्वरूपरूपः स्वाकारो दण्डः कार्योऽस्य वामतः । दक्षिणे पिङ्गले भागे कर्तव्यश्चातिपिङ्गलः । आपीच्य­वेषौ कर्तव्यौ तावुभावपि यादव! । तयोर्मुर्ध्नि च वि­न्यस्तौ करौ कार्यौ विभावसोः । लेखनीपत्रके कार्ये पिङ्गलश्चातिपिङ्गलः । चर्मशूलधरो देवस्तथा यत्नाद्वि­धीयते । सिंहो ध्वजश्च कर्तव्यस्तथा सूर्यस्य वामतः । चत्वारश्चास्य कर्तव्यास्तनयास्तस्य पार्श्वयोः । रेवन्तश्च यम­श्चैव मनुद्वितयमेव च । ग्रहराजी रविः कार्यो ग्र­हैर्वा परिवारितः । राज्ञी सवर्णा छाया च तथा देवी सुवर्च्चसा । चतस्रश्चास्य कर्तव्याः पत्न्यश्च परिपार्श्वयोः । एकचक्रे च सप्ताश्वे षडश्रे वा रथोत्तरे । उपविष्टस्तु कर्तव्यो देवोह्यरुणसारथिः</q> । विष्णुधर्म्मोत्तरे तु <q>पद्मासनः पद्मकरः पद्मगर्भदलद्युतिः । सप्ताश्वरथसंस्थश्च द्विभुजश्च सदागतिः</q> । चन्द्रस्य मत्स्यपुराणे <q>चन्द्रः श्वेतवपुः कार्यः श्वेताम्बरधरः प्रभुः । चतुर्बाहुर्महातेजाः सर्वाभरणभूषितः । कुमुदौ च सितौ कार्यौ तस्य देवस्य हस्तयोः । कान्तिर्मूर्त्ति­मती कार्या तस्य पार्श्वे तु दक्षिणे । वामे शोभा तथा कार्या रूपेणाप्रतिमा भुवि । चिह्नं तथास्य सिंहाङ्कं वामपार्श्वेऽर्कवद्भवेत् । दशाश्वे च रथे कार्योद्विचक्रे वरसारथौ</q> । विष्णुधर्मोत्तरे तु <q>श्वेतः श्वेताम्बरधरः श्वेताश्वः श्वेतभूषणः । गदापाणि­र्द्विर्बाहुश्च कर्तव्यो वरदः शशी</q> । भौमस्य मत्स्यपुराणात् <q>भौमोऽग्नितुल्यः कर्त्तव्यस्त्वष्टास्वे काञ्चने रथे</q> । विष्णुधर्मोत्तरे <q>रक्तमाल्याम्बरधरः शक्तिशूलगदाधरः । चतुर्भुजो मेषगमो वरदः स्याद्धरासुतः</q> । बुधस्य <q>विष्णुतुल्यो बुधः कार्यो भौमतुल्ये तथा रथे</q> । <q>गुरोः “तप्तजाम्बूनदाकारो द्विभुजश्च वृहस्पतिः । पुस्तकं चाक्षमालाञ्च करयोस्तस्य कारयेत् । सर्वाभरणयुक्तश्च तथा पीताम्बरो गुरुः</q> । शुक्रस्य <q>अष्टाश्वे काञ्चने दिव्ये रथे दृष्टिमनीरमे । शुक्रः श्वेतवपुः कार्यः श्वेताम्बरधरस्तथा । द्वौ करौ कथितौ तस्य निधिपुस्तकसंयुतौ । दशाश्वे वा रथे कार्यो राजते भृगुनन्दनः</q> । शनेः <q>कृष्णवासास्तथा कृष्णः शनिः कार्योऽसिताननः । दण्डा­क्षमालासंयुक्तः करद्वितयभूषणः । कार्ष्णायसे रथे कार्यस्तथैवाष्टतुरङ्गमे</q> । राहोः <q>रौप्ये रथे तथाष्टाश्वे राहुः कार्यो विचक्षणैः । कम्बलं पुस्तकं कार्यं भुजेनैकेन संयुतम् । करमेकन्तु कुर्य्याच्च शस्यशून्यन्तु दक्षिणम्</q> । केतोः <q>विश्वकर्मशास्त्रात् “भौमवच्च तथा रूपं केतोः कार्यं विजानता । केबलं चास्य कर्तव्याः दश राजंस्तुरङ्गमाः</q> । शुक्लपक्षस्य प्रतिपदः <q>तिथयोह्यधुनोच्यन्ते प्रतिपद् द्विभुजा­रुणा । मेषगा शक्तिपात्रा सा मितपक्षादिमा मता</q> । द्वितीयायाः <q>द्वितीया हंसगा शुभ्रा पात्रपुस्तकधारिणी</q> । तृतीयायाः <q>तृतीया वृषगा गौरी शूलपात्रधरा मता</q> । चतुर्थ्याः <q>नीलोत्पलदलाभासा चतुर्थी मूषकस्थिता । परशुं बिभ्रती पात्रं पीतवस्त्राऽहिसंयुता</q> । पञ्चम्याः <q>पङ्गजस्था प्रबालाभा फणामस्तकभूषणा । शङ्खं मुद्रां तथा पाशं बिभ्राणा पञ्चमी मता</q> । षष्ट्याः <q>मयूरगाऽरुणा षष्ठी पात्रकुक्कुटधारिणी</q> । सप्तम्याः <q>ताम्रवर्णाब्जपात्रा सा हयस्था सप्तमी मता</q> । अष्टम्याः <q>घण्टापात्रधरा गोस्था गोक्षीरधबलाऽष्टमी</q> । नवम्याः <q>नवमी सिंहगा शुभ्रा पाशपात्रधरा शुभा</q> । दशम्याः <q>कृष्णवर्णा लुलापस्था दशमी दण्डपात्रिणी</q> । एकादश्याः <q>एकादशी मृगाब्जस्था तुला—कर्त्तरिकायुता । मिंहाननाऽरुणगला—तुन्दिला लासिनी परा</q> । द्वादश्याः <q>द्वादशी गरुडारूढा मेघबर्णारपात्रिणी</q> अरं, चक्रम् त्रयोदश्याः <q>चापबाणधरा गौरी मकरस्था त्रयोदशी</q> । चतुर्दश्याः <q>अब्जस्था पाटलाभा सा पलपात्रसुरामृता । नीलकण्ठेन्द्रगोपाभलोचनेयं चतुर्दशी</q> । पौर्णमास्याः <q>शशगा पूर्णिमा शुभ्रा मौक्तिकाभरणान्विता । सुधापूर्णघटा धीर! वामदक्षिणबाहुका</q> । कृष्णप्रतिपदः <q>धूसरा कृष्णपक्षाद्या मारसंस्था चतुर्मुखा । अक्षसूत्रं स्रुवं पुस्तीं पात्रं धत्ते चतुर्भुजा</q> । कृष्णद्वितीयायाः <q>द्वितीया कुमुदाभासा ऋक्षस्था साक्षकुण्डिका</q> । कृष्णतृतीयायाः <q>तृतीया तार्क्ष्यगा नीला शङ्खपात्रधरा द्विदोः</q> । कृष्णचतुर्थ्याः <q>चतुर्थी कज्जलाभा सा महिषस्था चतुर्भुजा । धत्तेऽक्षमालिकां दण्डं पाशं पात्रञ्च दंष्ट्रिणी</q> । कृष्णपञ्चम्याः <q>ग्राहस्था चन्द्रगौराभा पञ्चमी साक्षकुण्डिका</q> । कृष्णषष्ट्याः <q>त्र्यक्षी मयूरगा रक्ता शक्तिकुक्कुटधारिणी । राकास्या द्विभुजा षष्ठी रक्तवस्त्रा सुभूषणा । नीलकुण्डल­कण्ठा सा जटाखण्डेन्दुभूषिता</q> । कृष्णसप्तम्याः <q>इभस्था सप्तमी गौरी द्विभुजा वज्रपात्रिणी</q> । कृष्णाष्टम्याः <q>प्रेतगा चाष्टमी रक्ता कृष्णग्रीवा सिताशुका । अक्षं खङ्गं तथा खेटं पात्रं धत्ते चतुर्भुजा</q> । कृष्णनवम्याः <q>सर्पगा नवमी नीला दंष्ट्रिणी पात्रतर्जनी</q> । कृष्णदशम्याः <q>सिंहासनस्थिता शुभ्रा दशमी पीतकुण्डला । ज्ञानमुद्राक्षपात्रेयं पीतवस्त्राब्जमालिनी</q> । कृष्णैकादश्याः <q>एकादशी वृषस्थाब्जनीलशुभ्रारशूलिनी</q> । कृष्णद्वादश्याः <q>ताम्रवर्णा रथारूढा पात्रखेटासिपङ्कजा । द्वादशी शुभ्रवस्त्रेयं नीलकुण्डलभूषिता</q> । कृष्णत्रयोदश्याः <q>अशोककलिकाबाणचापपात्रा त्रयोदशी । मेचकाब्जासना श्यामा हरिद्वस्त्रा मदालसा । गदापात्र­धरा गौरी निधिस्था वा त्रयोदशी</q> । कृष्णचतुर्दश्याः <q>द्विभुजा तुरगारूढा कृष्णवर्णा चतुर्दशी । खड्गभल्लधरा नीलकुण्डलांशुकभूषणा</q> । अमावस्यायाः <q>अमावास्या विधातव्या द्विर्दोर्मरकतप्रभा । दर्भासनस्थिता चेयं दर्भपिण्डधरा कृशा</q> । नक्षत्राणाम् अश्विन्याः <q>अथ नक्षत्ररूपाणि कथयामि समासतः । तत्रादावश्विनी ज्ञेया पद्मपत्रनिमा शुभा । अश्वबक्त्राम्बुजारूढा द्विभुजा च सिताम्बरा । दक्षे दिव्यौषधीपात्रं बिभ्रती पुस्तकं करे</q> । भरण्याः <q>भरणी महिषारूढा गजवक्त्वाञ्जनप्रभा । दण्ड­पाशधरात्युग्रा रक्तदृक् परिकीर्तिता</q> । कृत्तिकायाः <q>छागस्था छागवक्त्रास्या पिङ्गभ्रूकेशलोचना । सूत्रं शक्तिञ्च बिभ्राणा पीनाङ्गिजठराऽरुणा । कृत्तिका कीर्तिता चेयं स्वर्णमालाबिभूषणा</q> । रोहिण्याः <q>रोहिणी तुहिनाभासा सर्पवक्त्रा तु हंसगा । सूत्रकुण्डीधरा देवी कीर्तिता हारभूषणा</q> । मृगशीर्षायाः <q>मृगानना हयास्या वा नागवक्त्वाऽऽग्रहायणी । गृध्रस्था चन्द्रगौराभकुण्डिकाजपमालिनी</q> । आर्द्रायाः <q>श्वमुखी कृष्णवर्णा तु रक्तार्द्रा शूलपाणिनी । नील­वस्त्रा वृषारूढा चास्थिमालाविभूषणा</q> । पुनर्वसीः <q>शूकरास्यो विडालस्थो गौरवर्णः पुनर्वसुः । सूत्र­वज्राङ्कुशाभीतीर्बिभ्राणः परिकीर्तितः</q> । पुष्यस्य <q>छागारूढश्च मेघाभः पुष्योऽयं मधुपिङ्गदृक् । अक्ष­चण्डासनीकुण्डीं दधानोऽत्र चतुर्भुजः</q> । अश्लेषायाः <q>कोकास्या वा विडालास्या रक्ताऽश्लेषा चतुर्भुजा । अक्षकुण्डीधरा द्वाभ्यां सर्पालिङ्गनधारिणी</q> । मघायाः <q>कपिवक्त्रा मघा श्यामा कृशाङ्गी च महोदरा । दर्भपिण्डधराऽब्जस्था द्विभुजेयमुदीरिता</q> । पूर्वफाल्गुन्याः <q>पूर्वा हस्तिमुखा स्फस्था शुकनासाद्वयाऽ­रुणा</q> । स्फुः खड्गः चक्रं वा । उत्तरफाल्गुन्याः <q>व्याघ्राननोत्तरा गोस्था शुभ्रवर्णा चतुर्भुजा । द्व्यक्षिणी सूत्र° खट्टाङ्गधारिणी परिकीर्तिता</q> । हस्तस्य <q>गौरारुणी लुलापास्यो हस्तनामा हयस्थितः । अक्षवज्रभुजद्वन्द्वी भूषितः परिकीर्तितः</q> । लुलापो महिषः चित्रायाः <q>व्याघ्रास्या महिषारूढा चित्रा गौरी चतु­र्भुजा । अक्षकुण्डी सपुस्ती च सुधापूर्णघटान्विताः</q> । स्वात्याः <q>महिषस्था मृगारूढा गौरी श्यामाथवा मता । पीना चतुर्भुजा स्वात्यक्षाङ्कुशध्वजपात्रिणी</q> । विशाखायाः हर्यक्षवदना रक्ता नाभिपादान्तहेमभा । मेष­च्छागस्थिता सेयं विशाखाङ्कुशवज्रिणी । वामे, शक्ति­मधः पात्रं विभ्राणा हेमभूषणा” । अनुराधायाः <q>हरिस्था च विडालास्या द्विभुजाम्बुजव­ज्रिणी । मूर्द्ध्वादिनाभिपादान्तश्यामगौरी क्रमेण तु । अनुराधा परिज्ञेया पद्मरागविभूषणा</q> । ज्येष्ठायाः <q>पीतवर्णा गजारूढा भल्लास्या वा मृगानना । अक्षसूत्रं पविन्धत्ते वामे ज्येष्ठाङ्कुशं शये</q> । मूलस्य <q>मूलरूपं विधातव्यं श्यामं कुणपवाहनम् । खड्ग­खेटधरं चोग्रं द्विभुजञ्च वृकाननम्</q> । पूर्वाषाढायाः <q>कुम्भीरवदना नीला मर्कटस्था चतुर्भुजा । अक्षसूत्रं कजं पाशं पात्रं या बिभ्रती सदा । पूर्वा­षाढा समुद्दिष्टा पीतवस्त्राब्जभूषणा</q> । उत्तराषाढायाः <q>सर्पगा चोत्तराषाढा गौरवर्णा सुरू­पिणी । नागबद्धजटाजूट—स्वर्णकुण्डलभूषिता । अक्ष­नागधरा दक्षे वामे पुस्ती सकुण्डिका</q> । अभिजितः <q>अभिजित् कुमुदाभासा नक्रवक्त्रा तु हंसगा । वरस्रुक्पुस्तकाभीतिसंयुतेयं चतुर्भुजा</q> । प्रवणस्य <q>नीलरुक् तुरगारूढः प्रवणो मर्कटाननः । शङ्ख­चक्रगदाब्जानि बिभ्राणः स्वर्णभूषणः</q> । धनिष्ठायाः <q>तप्तचामीकराभासा निधिस्था पङ्कजासना । पक्कविम्बाधरा तन्वो पीनोन्नतपयोघरा । दीर्घवेणी सपुष्पा सा मौक्तिकाभरणान्विता । चारुनेत्रा सुवे­षाढ्या द्विभुजा वसनारुणा । चराभयान्विता सौम्या धनिष्ठा परिकीर्तिता</q> । शततारायाः <q>शुभ्रा मकरगाऽश्वास्या द्विभुजा पाशपात्रिणी । पाटला वस्त्रसंयुक्ता कीर्तिता शततारका</q> । पूर्वभाद्रपदायाः <q>पूर्वा भाद्रपदा शुभ्रा गोवक्त्रा छागगा­मिनी । मेषशीर्षधरा सेयं सीधुपात्रञ्च बिभ्रती</q> । उत्तरभाद्रपदायाः <q>गर्द्धभास्या वृषारूढा सिता भाद्रपदो­त्तरा । पात्रञ्च डमरुन्धत्ते द्विमुजेयमुदीरिता</q> । रेवत्याः <q>रेवती करभास्या स्यात् द्विभुजा हस्तिगामिनी । कमलं कुण्डिकां धत्ते शेतवर्णा महास्वना</q> । योगानां विष्कुम्भस्य <q>विष्कुम्भः प्रथमो ज्ञेयः पीतवर्णस्तु षड्भुजः । रक्तास्यो नीलकण्ठस्तु वृत्तनेत्रः सुभीषणः । विशालभालो दीर्घाङ्गस्तुङ्गनासो जटाधरः । लम्बकर्णे­न्द्रनीलोत्थस्वणरत्नजकुण्डलः । शुभ्रनीलेन्द्रगोपाभवसनः स्वर्णभूषणः । मुद्गरं प्रथमे दक्षे द्वितीये कर्त्तरीमिह । तृतीये कुलिशं पाणौ वामाद्ये टङ्कमेव च । श्वेतपुच्छं द्वितीये च तृतीये चामृतं धटम् । विभ्राणः पूजनी­योऽयं पीतपुष्पैः सुगन्धिभिः । कार्य्यनिष्पत्तये नून­मन्यथा विघ्नदायकः</q> । प्रीतेः <q>प्रीतिनामा द्वितीयस्तु जवाकुसुमसन्निभः । श्वेतवक्त्रो विशालाक्षी लम्बकर्णेन्दुकुण्डलः । भालेऽलितिलकोपेतः सौम्यो मुक्ताविभूषणः । श्वेतवस्त्री जटामौलिरष्टबाहु­र्वृकोदरः । बन्धुजीवोत्थपुष्पाङ्कमल्लिकामादिमे यमे । द्वितीये मोदकं पाणौ तृतीये कदलीफलम् । चतुर्थे षङ्कजञ्चैव वामाद्ये चामृतं घटम् । द्वितीये चात्र बै पात्रं सोमपूर्णं मनोहरम् । तृतीये कुलिशं हम्वे चतुर्थे चात्रवैध्वजम् । दधानो भूतये प्रीत्यै सर्वतापनिवृत्तये</q> । आयुष्मतः <q>आयुष्मांस्तु तृतीयोऽयं मौक्तिकाभोऽरुणोदरः । क्षौमवस्त्रान्वितश्चैव मुक्तासौवर्णभूषणः । दिग्भुजः प्रथमे दक्षे चाक्षसूत्रञ्च मौक्तिकम् । दूर्वामत्र द्वितीये वै तृतीये चूतपल्लवम् । चतुर्थे पङ्कजञ्चैव पञ्चमे चातपत्र­कम् । सुधाकुम्भन्तु वामाद्ये वीजपूरपिधानकम् । पात्रं दध्यक्षतोपेतं द्वितीये करपल्लवे । तृतीये श्रीफलं हस्ते चतुर्थे पविमेव च । पञ्चमे चामरं हस्ते स्वर्णदण्डं सितं शुभम् । धारयन्नेष वै पूज्यो भोगायुष्यविवृद्धये</q> । सौभाग्यस्य <q>सौभाग्याख्यश्चतुर्थोऽत्र स्फटिकाभस्त्रिलोचनः । स्कन्धारुणो महासत्वः सुन्दरः कुमुद्राम्बरः । दशबाहु रयञ्चार्कौ (यमे) प्रथमे श्रीफलं करे । अक्षसूत्रं प्रवा­लोत्थं द्वितीये करपल्लवे । तृतीये कमलं हस्ते चतुर्थे वा­णवारकम् । पञ्चमे शक्तिमत्रैव वामाद्ये पात्रमेव च । द्वितीये चामृतं कुम्भं तृतीये तु प्रकीर्णकम् । चतुर्थे दर्पणं हस्ते वेणुदण्डञ्च पञ्चमे । बिभ्राणः सौम्य सौभाग्यवृद्धये चायुषे श्रिये</q> । (पूजनीय इति शेषः) शोभनस्य <q>शोभनः पञ्चमो योगः श्वेतबक्त्वो वशी बली । शेषारुणः कृशाङ्गश्च प्रवालकृतकुण्डलः । शोणशुक्लाम्बर­श्चैव मुक्ताविद्रुमभूषणः । अक्षसूत्रं सुहेमोत्थं प्रथमे दक्षिणे करे । द्वितीये पङ्कजं हस्ते तृतीये श्रीफलं शये । तुर्ये शक्तिं कराम्भोजे वामाद्ये वै कमण्डलुम् । द्वितीये स्वर्णजं पात्रं तृतीये चैव दर्पणम् । चतुर्थे चामरं पाणौ धारयन्नष्टदोरिति । पूजनीयो महाभक्त्या सौख्यसौभाग्यवृद्धये</q> । अतिगण्डस्य <q>अतिगण्डाभिधश्चाथ षष्ठो योगः प्रतीयते । गण्डारुणसितः क्रूरः कृष्णवक्त्रोऽर्कभूषणः । स्थूलो विद्धश्रुतिस्तुङ्गनासिकोऽरुणभूषणः । पिङ्गश्मश्रुजटामौलिः षड्भुजः कटिसूत्रवान् । अक्षसूत्रं यमादिस्थेलोहजं करपल्लवे । एणं मृगं द्वितीये च तृतीये चैव वारिजम् । पात्रं वामादिमे पाणौ द्वितीये शक्तिमेव च । पताकान्तु तृतीये वैदधानः कृष्णलोहिताम् । पूजनीयो महाभक्त्या दुष्टभीतिनिवृत्तये</q> । सुकर्मणः <q>चतुर्भुजः सुकर्मा वै श्वेतबाहूदरश्रुतिः । नील­शुभ्रांशुकोपेतः स्वर्णनीलविभूषणः । रुद्राक्षमालिका­मार्कौ (यमे दक्षे) प्रथमे करपल्लवे । द्वितीये कमलं पाणौ वामादौ दण्डमेव च । पताकामत्र वै हस्ते द्वितीये सु­मनोहरा । बिभ्रत्सुवृद्धये नॄणां कर्मारम्भशुभप्रदः</q> । धृतेः <q>धृत्याख्यश्चाष्टमो योगः कथ्यते वसुबाहुकः । भाला­रुणस्तु सर्वाङ्गे श्वेतवर्णोऽरुणाम्बरः । स्वर्णमुक्तेन्द्रनी­लाढ्यो विद्रुमान्वितभूषणः । भुक्ताक्षमालिकां दक्षे प्रथमे रत्नमुद्रिके । द्वितीये श्रीफलं पाणौ तृतीयेऽशो­कपल्लवम् । चतुर्थे हेमजं दण्डं वामाद्ये वै कमण्ड­लुम् । द्वितीये चामृतं पात्रं तृतीये चाम्बुजं करे । पताकासत्र वै तुर्ये बिभ्राणः श्चीविवृद्धये</q> । शूलस्य <q>नवमः शूलनामाथ कथ्यते व्यक्तभागतः । ताम्रा­रुणगलश्चैव श्वेतवर्णः कृशोदरः । भालरेखात्रयश्चैव त्रिजटो नोलकुन्तलः । अर्कहस्तो यमादिस्थे त्रिशूलं चातिभीषणम् । द्वितीये मुद्गरं पाणौ तृतीये चाक्ष­सूत्रकम् । चतुर्थे शृङ्खलामत्र पञ्चमे दण्डमेव च । मष्ठे चैवाम्बुजं पाणौ कपालं चोत्तरादिमे । टङ्कं द्वितीयके चैव तृतीये वै कमण्डलुम् । सन्दंशन्तु करे तुर्ये पञ्चमे चैव दर्पणम् । पताकामत्र वै षष्ठे धारयन्नेष पूजितः । भवेदनिष्टनाशाय वैरिविध्वस्तये नृणाम्</q> । गण्डस्य <q>गण्डाख्यः कथ्यते योगो दशमः सोऽयमत्र हि । गण्डः शुभ्रारुणाङ्गस्तु षड्भुजो मेचकाम्बरः । हरि­न्मणिविभूषाढ्यो नीलविद्रुमकुण्डलः । अक्षसूत्रं यमा­दिस्थं द्वितीये चन्द्रहासकम् । तृतीये वारिजं नीलं वामाद्ये वै कमण्डलुम् । द्वितीये खेटकं हस्ते पताकाञ्च तृतीयके । दधानो यज्वनस्तुष्ट्यै रोगानिष्टनिवृत्तये</q> । वृद्धेः <q>एकादशस्तु वृद्ध्याख्यः कथ्यते १६ रसचन्द्रदोः । पादा­रुणोऽपरश्वेतो भालविस्तीर्णमण्डलः । विचित्रवसनो­पेतो मुक्तासौवर्णभूषणः । अक्षसूत्रं यमादिस्थे द्वि­तीये चामृतं घटम् । तृतीये नन्दकं पाणौ चतुर्थे बाणमेव च । पञ्चमे मुद्गरञ्चैव षष्ठे सन्दंशमेव च । सप्तमे कम्बुमत्रैव पङ्कजञ्चाष्टमे शये । कुण्डिकामादिमे वामे द्वितीये पात्रमेव च । तृतीये खेटकं हस्ते चतुर्थे चैव कार्मुकम् । पञ्चमे टङ्कमत्रैव षष्ठेचैणविषाणकम् । सप्तमे चापमत्रैव पताकामष्टमे करे । बिभ्राणः श्रेयसो वृद्ध्यै चायुर्गोत्रधनस्य च</q> । ध्रुवस्य <q>द्वादशी ध्रुवनामा वै योगश्चात्रैव कथ्यते । वक्षः­स्थलारुणश्चैव श्वेतसर्वाङ्ग एव च । माञ्जिष्ठवसनोपेतो हेममुक्ताविभूषणः । चतुर्दशभुजोपेतो दक्षिणाद्येऽ­क्षसूत्रकम् । द्वितीये तु कजं खड्गं तृतीये चैव मुद्ग­रम् । चतुर्थे सायकं हस्ते पञ्चमे चैव पङ्कजम् । षष्ठे मनोहरं शङ्खं सप्तमे चामरं शये । पात्रं सौम्यादिमे पाणौ द्वितीये चैव खेटकम् । टङ्कं तृतीयके हस्ते चतुर्थे चैव कार्मुकम् । पताकामत्र वै हस्ते पञ्चमे वरलक्षणे । षष्ठे मनोहरादर्शं सप्तमे चक्रमादधत् । पूजनीयो महाभक्त्या लक्ष्मीस्थैर्य्यादिहेतवे</q> । व्याघातस्य <q>कय्यते चाधुना योगो व्याघाताख्यस्त्रयोदशः । नाभ्यूर्द्धं लोहितश्चायं श्वेतपूर्वस्त्रिलोचनः । अन्त­श्वेतारुणप्रान्तवसनः सूर्यकुण्डलः । गले स्फटिकमालो­ऽसौ शेषरुद्राक्षभूषणः । मणिबन्धेऽलिवर्णस्तु षड्भुजः कुटिलाननः । पङ्कजं प्रथमे दक्षे द्वितीये परशुं शये । तृतीये चात्र वै पाशं वामे पात्रमिहादिमे । द्वितीये चामृतं कुम्भं तृतीये चाङ्कुशं शये । बिभ्राणोऽयं महापूज्यः कार्यभ्रंशनिवृत्तये</q> । हर्षणस्य <q>अधुना कथ्यते योगो हर्षणाख्यश्चतुर्दशः । जानूर्द्ध्वे लोहितश्चायं तत्पूर्वं श्वेतएव च । पाटलाभांशुकोपेतो मुक्तावैदूर्यभूषणः । भुजद्वादशकोपेतो लम्बकर्णो वि­शालदृक् । कौस्तुभं प्रथमे दक्षे द्वितीये चाक्षसूत्रकम् । तृतीये पङ्कजं हस्ते चतुर्थे बाणमेव च । पञ्चमे श­ङ्खमत्रैव षष्ठे पाशं कराम्बुजे । वामादिमे करे पात्रं द्वितीये चामृतं घटम् । तृतीये परशुं हस्ते चतुर्थे चैव कार्मुकम् । पञ्चमे तु करे चक्रं षष्ठे चैवाङ्कुशं शये । विभ्राणः श्रेयसे भूत्यै मानोन्नत्यै सुखाय च</q> । वज्रस्य <q>अथ पञ्चदुशो योगः कथ्यते वज्रसज्ञकः । श्वेताहि­काञ्चीं बिभ्राणः कृष्णग्रीवोऽरुणाननः । रोचनावसनो­पेतो विद्धकर्णस्त्रिलोचनः । वज्रवैदूर्यभूषाढ्यः कटि­सूत्रसमन्वितः । जटां त्रिबलयां बिभ्रत् दिग्भुजः प­रितो बली । अक्षसूत्रं यमादिस्थे द्वितीये बाणमेव च । तृतीये पङ्कजं हस्ते चतुर्थे कुलिशं शये । पञ्चमे परशुं पाणौ वामाद्ये चामृतं घटम् । द्वितीये कार्मुकं चैव तृतीये पात्रमुत्तमम् । चतुर्थे कुलिशं चैव पञ्चमे पाशमेव च । बिभ्रद्विजयसौख्याय लक्ष्मींसन्तानवृद्धये</q> । सिद्धेः <q>कथ्यते चाधुना योगः सिद्धिनामा तु षोडशः । पाद­जङ्घारुणश्चोर्द्धे श्वेतवर्णः शुभाननः । दिग्भुजो लो­हितग्रीवो लोहितनिहिताम्बरः । मुक्ताहारमणि­स्वर्णभूषणः सोमकुण्डलः । श्रीफलं प्रथमे दक्षे द्वितीये चैव पङ्कजम् । तृतीये पुस्तकं हस्ते चतुर्थे बाणमेव च । पञ्चमे च ध्वजं हस्ते वामे पात्रमिहादिमे । द्वितीये चामृतं कुम्भं तृतीये चैव चामरम् । चतुर्थे चैव कोदण्डं पताकामिह पञ्चमे । दधानः सिद्धये नॄणां वाञ्छितार्थस्य सिद्धिदः</q> । (अस्यासृगित्यपरनाम) व्यतीपातस्य <q>व्यतीपाताभिधश्चैव योगः सप्तदशस्त्विह । क­ण्ठेन लोहितश्चायं श्वेतग्रीवोऽलिभाननः । शुद्धमा­ञ्जिष्ठवसनो नीलस्वर्णजभूषणः । अष्टादशभुजो देवो भ्रुकुटीकुटिलाननः । दात्रमार्क्यादिमे हस्ते द्वितीये लोष्ट भेदनम् । अक्षसूत्रं तृतीये तु तुर्ये वाणं मनोहरम् । पञ्चमे शृङ्खलां लौहीं षष्ठे कवचमेव च । सप्तमे मु­द्गरं हस्ते पङ्कजं चाष्टमे करे । कुद्दालं नवमे हस्ते शृङ्गिकामादिमोत्तरे । पात्रं द्वितीयके चैव स्वर्णकुम्भं तृतीयके । चतुर्थे कार्मुकं पाणौ पञ्चमे कर्त्त्रिकामिह । मुसलन्तु करे षष्ठे सप्तमे टङ्कमेव च । अष्टमे च ध्वजं हस्ते नवमे प्राङ्कुटं शये । दधानो वैरिवर्गस्य ध्वस्तये चैव मृत्यवे । यज्वनः पुत्रसन्तत्यै लक्ष्मीभोगसुखाय च वरीयसः “अष्टादशो वरीयांश्च कथ्यते योग उत्तमः । आ­कण्ठशुभ्रवर्णस्तु लोहितग्रीव एव च । श्वेतवक्त्रो वि­शालाक्षो लम्बकर्णोऽर्ककुण्डलः । स्वर्णाभरणभूषाढ्यो लक्षणानेकसंयुतः । अक्षसूत्रं यमादिस्थे द्वितीये वीज­पूरकम् । चन्द्रहासं तृतीये तु तुर्ये बाणं कराम्बुजे । पञ्चमे शङ्खमत्रैव षष्ठे परशुमेव च । सप्तमे मुद्गरं हस्ते चाष्टमे दात्रमेव च । नवमे चात्र वै शृङ्गं दशमे कमलं करे । एकादशे पविञ्चात्र द्वादशे हलमेव च । दण्डं त्रयोदशे हस्ते शक्तिमस्त्रं चतुर्दशे । कजं पञ्च­दशे हस्ते षोडशेऽथ त्रिशूलकम् । घटं वामादिमे पाणौ पात्रमत्र द्वितीयके । तृतीये खेटकञ्चैव तुर्ये कार्मुकमेव च । चक्रन्तु पञ्चमे हस्ते षष्ठे चैव कुठारकम् । सप्तमे टङ्कमत्रैव चामरञ्चाष्टमे शये । नवमे डमरुञ्चैव दशमे चात्र वल्लकीम् । एकादशे शृणिञ्चैव द्वादशे मुसलं शये । त्रयोदशे तु वै पाशं गदामत्र चतुर्दशे । दर्पणं तिथिमे हस्ते ध्वजमत्रैव षोडशे । दधानः श्रेयसे भूत्यै सर्वभोगसुखाय च</q> । परिघस्य <q>एकोनविंशकश्चात्र कथ्यते परिघोऽनघ! । पादजा­न्वन्तशुभ्रोऽसौ श्वेतवक्त्रो जटाधरः । मध्यारुणोदरे नीलरेखासंयुत एव च । नीलाम्बरो महासत्वो हेम­रत्नजकुण्डलः । सुवर्णभूषणोपेतो षड्भुजः क्रूर­दर्शनः । गदामार्क्यादिमे हस्ते द्वितीये परिघं शये । तृतीये कमलं पाणौ वामाद्ये पात्रमेव च । द्वितीये पट्टिशं हस्ते तृतीये चात्र वै ध्वजम् । बिभ्राणः शत्रु­नाशाय दुष्टभीतिनिवृत्तये</q> । शिपस्य <q>अथ विंशतिमो योगः शिवाख्यश्चात्र कथ्यते । शुभ्रवर्णस्त्रिनेत्रस्तु मौक्तिकाभरणान्वितः । दक्षिणे प्र­थमे हस्ते वीजपूरं मनोहरम् । अक्षसूत्रं द्वितीये च तृतीये कम्बुमेव च । चतुर्थे सायकं हस्ते पञ्चमे चन्द्रहासकम् । मुद्गरञ्च करे षष्ठे सप्तमे परशुं शये । कुद्दालमष्टमे पाणौ नवमे दात्रमेव च । दशमे चात्र वै शृङ्गं पविमेकादशे त्विह । द्वादशे पञ्चशाखां वै लोष्टभेदनमेव च । त्रयोदशे हलञ्चैव शक्तिमस्त्रं चतुर्दशे । करे पञ्चदशे दण्डं षोडशे चाम्बुजं त्विह । त्रिशूलं मुनिचन्द्रे (१७) च वसुचन्द्रे (१८) च तोमरम् । वामादिमे शये पात्रं द्वितीये चामृतं घटम् । तृतीये चक्रमत्रैव चतुर्थे वै शरासनम् । पञ्चभे खेटकं हस्ते षष्ठे टङ्कं कराम्बुजे । कुठारं सप्तमे पाणौ प्राङ्कुट­ञ्चाष्टमे त्विह । नवमे चामरं शुभ्रं दशमे डमरुन्त्विह । शृणिमेकादशे हस्ते द्वादशे चैव दर्पणम् । अष्टादशे शये कुन्तं बिभ्राणः शान्तिवृद्धये</q> । (अत्र त्रयोदशादिसप्त­दशान्तवामहस्तानां चिह्नवाक्यानि मुद्रितपुस्तके पतितानि विश्वकर्मशास्त्रे दृश्यानि) । सिद्धस्य <q>एकविंशोऽधुना योगः सिद्धनामाभिधीयते । जवा­कुसुमसङ्काशः शुभ्ररेखात्रयोदरः । जटाभिरष्टभिस्तस्य मुकुटः खण्डचन्द्रयुक् । शोणशुभ्रांशुकोपेतः स्फाटि­काभरणान्वितः । वसुपक्षभुजः २८ सौम्यस्तुन्दिलः सर्व­लक्षणः । तोमरञ्चादिमे दक्षे द्वितीयेऽत्र त्रिशूलकम् । तृतीये पङ्कजं पाणौ तुर्ये दण्डं सुवर्णजम् । पञ्चमे तु करे शक्तिं षष्ठे वै लाङ्गलं शये । सप्तमे कुलिशं हस्ते शृङ्गमत्रैव चाष्टमे । नवमे दात्रमत्रैव दशमे तु परश्वधम् । मुद्गरं रुद्रहस्ते वै द्वादशे चन्द्रहासकम् । त्रयोदशे शये बाणं शङ्खमत्र चतुर्दशे । कुम्भं वामा­दिमे हस्ते द्वितीये डमरुं जये । पात्रन्तु नवमे हस्ते दशमे वै कुठारकम् । टङ्कमेकादशे हस्ते द्वादशे चैव खेटकम् । त्रयोदशे शये चापं चक्रमत्र चतुर्दशे । धार­यन् पूजनीयोऽसौ भोगसौख्यश्रिये जये</q> । (अत्र तृतीया­द्यष्टमान्तवामहस्तचिह्नवाक्यानि मुद्रितपुस्तके पतितानि विश्वकर्मशास्त्रे दृश्यानि) । साध्यस्य <q>साध्यो द्वाविंशकश्चैव कथ्यते योग एव सः । शुभ्र­वर्णो विशालाक्षो वह्निरेखगलाननः । कौसुम्भवसनो­पेतो वज्रवैदूर्यकुण्डलः । वेदवह्निभुजोपेतो मेखलाने­करत्नयुक् । अक्षसूत्रं यमादिस्थे द्वितीये वीजपूरकम् । तृतीये शक्तिमत्रैव तुर्ये चैव त्रिशूलकम् । पञ्चमे सायकं हस्ते षष्ठे वज्रं कराम्बुजे । सप्तमे पङ्कजं पाणौ दण्डमत्रैव चाष्टमे । नवमे तोमरं पाणौ दशमे शक्तिमेव च । एकादशे हलं हस्ते द्वादशे शृङ्ग­मेव च । त्रयोदशे शये खड्गं परशुन्तु चतुर्दशे । करे पञ्चदशे रम्ये मुद्गरं कठिनाङ्गुलौ । षोडशे दात्रमत्रैव शङ्खं सप्तदशे त्विह । वामादिभे करे कुण्डीं द्वितीये पात्रमेव च । तृतीये चाभयं हस्ते तुर्ये डमरुमेव च । पञ्चमे कार्मुकं पाणौ षष्ठे चैवाङ्कुशं शये । सप्तमे तु ध्वजं दिव्यमष्टमे पाशमेव च । नवमे कुन्तमत्रैव दशमे तु गदामिह । मुसलं रुद्रहस्ते वै द्वादशे चैव चामरम् । त्रयोदशे करे खेटं कुठारन्तु चतुर्दशे । टङ्कं पञ्चदशे पाणौ षोडशे चैव दर्पणम् । चक्रं सप्तदशे हस्ते दधानः श्रीविवृद्धये</q> । शुभस्य <q>शुभनामा त्रयोविंशो योगश्चात्रैव कथ्यते । नील­कालिकशोणस्तु मौक्तिकाभस्त्रिलोचनः । शोणरेखा­ङ्कितग्रीवः शोणशुभ्रांशुकावृतः । मुक्ताविद्रुममाणिक्य­भूषणः स्वर्णकुण्डलः । द्वात्रिंशद्बाहुसंयुक्तो जटाकपि­लमण्डलः । वरं यमादिमे पाणौ द्वितीये चाक्षसूत्र­कम् । तृतीये च त्रिशूलं वै तुर्ये बाणं कराम्बुजे । पञ्चमे पङ्कजं चैव षष्ठे कुलिशमेव च । सप्तमे शक्तिम­त्रैव दण्डं वै चाष्टमे करे । नवमे तोमरं हस्ते दशमे शृङ्गिकामिह । हलमेकादशे चैव द्वादशे खड्गमत्र हि । दात्रं त्रयोदशे हस्ते मुद्गरं च चतुर्दशे । शङ्खं पञ्चदशे पाणौ षोडशे तु परश्वधम् । अभयं चादिमे वामे द्वितीये वै कमण्डलुम् । तृतीये पात्रमत्रैव तुर्ये कार्मुकमेव च । पञ्चमे डमरुं पाणौ षष्ठे चाङ्कुश­मेव च । सप्तमे वीजपूरं वै ध्वजं वै चाष्टमे करे । नवमे पानघात्रञ्च दशमे कुन्तमेव च । गदामेकादशे हस्ते द्वादशे चैव खेटकम् । चामरं मन्मथे १३ पाणौ टङ्कमत्र चतुर्दशे । चक्रं पञ्चदशे चैव षोडशे तु कुठारकम् । विभ्राणो भुक्तये पूज्यः सौन्दर्याय सुखाय च</q> । शुक्रस्य <q>चतुर्विंशतिमश्चात्र शुक्राख्यः कथ्यतेऽधुना । चिवुके लोहितश्चायं चन्द्रगौरस्त्रिलोचनः । जटामुकुटस्व­ण्डेन्दुर्नीलरेखासुधाधरः । सिन्दूरवदनोपेतो भाला­लितिलकाङ्कितः । प्रवालमौक्तिकस्वर्णभूषणः कण्ठकौ­स्तुभः । खवह्नि ३° बाहुसंयुक्तो रत्नमुद्रासमन्वितः । शूर्पा­क्षमालिकां यान्ये प्रथमे करषल्लवे । द्वितीये च त्रिशूलं वै तृतीये बाणमेव च । परश्वधं करे तुर्ये पञ्चमे शङ्खमव च । मुद्गरं चात्र वै षष्ठे सप्तमे दात्रमेव च । अष्टमे तु करे खड्गं नवमे चैव लाङ्गलम् । दशमे शृङ्गमत्रैव तोमरं रुद्रसम्मिते । द्वादशे तु करे दण्डं शक्तिमत्र त्रयोदशे । चतुर्दशे शये वज्रं करे पञ्चदशे कजम् । वीजपूरन्तु वामाद्ये द्वितीये पात्रमेव च । तृतीये कार्मुकं पाणौ तुर्ये चैव कुठारकम् । पञ्चमे चक्रमत्रैव षष्ठे टङ्कं कराम्बुजे । सप्तमे चामरं पाणौ खेटकं चाष्टमे शये । नवमे तु गदामत्र दशमे चाऽमृतं घटम् । कुन्तमेकादशे हस्ते द्वादशे पात्रमेव च । त्रयो­दशे शृणिं चैव दर्पणञ्च चतुर्दशे । ध्वजं पञ्चदशे हस्ते दधानस्तु महाय च</q> । व्रह्मणः <q>पञ्चविंशतिमी योगी ब्रह्मनामा प्रतीयते । शोणोरः पाण्डुराशेषश्चन्द्रगौरस्त्रिलोचनः । नील­कालिकशोणस्तु ग्रीवास्वर्णस्त्रिरेखिकः । जटात्रयप्रल­म्बोऽसौ सौम्यः प्रहसिताननः । ताम्रवर्णांशुकोपेतः कण्ठरुद्राक्षमालिकः । मुक्तामाणिक्यहेमोत्थभूषणः सोम­कुण्डलः । वियद्बाण ५° भुजोपेतः किङ्किणीजालमेखलः । सौम्याक्षमालिकां दक्षे प्रथमे तलशोभने । द्वितीये त वरं पाणौ खड्गमत्र त्रयोदशे । हलं चतुर्दशे हस्ते शृङ्गं पञ्चदशे त्विह । षोडशे चैव लोहासिं मुनि­रन्ध्रे च तोमरम् । अष्टादशे शये दण्डं शक्तिमेको­नविंशके । करे विंशतिमे चक्रं त्वेकविंशे शये कजम् । द्वाविंशे चमसं हस्ते त्रयोविंशे शयेऽर्बुदम् । चतुर्विंशतिमे पाणौ सुदृढं लोहभेदनम् । पञ्चविंशे तु रक्षास्त्रं वामाद्ये वै कमण्डलुम् । द्वितीये चाभयं हस्ते तृतीये चात्र वै ध्रुवम् । तुर्ये खट्वाङ्गमेवेह कुद्दालं चैव पञ्चमे । षष्ठे शरासनं पाणौ सप्तमे कवचं शये । अष्टमे पट्टिशं हस्ते नवमे वै सुदर्शनम् । दशमे वीजपूरं वै पाशमे­कादशे करे । द्वादशे चात्र वै टङ्कं खेटमत्र त्रयो­दशे । चतुर्दशे कुठीराख्यं डमरुन्तिथिसंज्ञिते । षोडशे चामरं हस्ते कुम्भं सप्तदशे त्विह । अष्टादशे गदामत्र मुसलं नन्दचन्द्र १९ मे । अङ्कुशं विंशके हस्ते पाशञ्चैवैक­विंशके । द्वाविंशके ध्वजं शुभ्रं वीरभद्रन्त्रिपक्षमे । जिने २४ सुनिर्मलादर्शं पञ्चविंशेऽजिनं शये । दधानो यज्वनो गोत्रपरमायुर्विवृद्धये</q> । (अत्र तृतीयादित्रयोद­शान्तदक्षहस्तचिह्नवाक्यानि मुद्रितपुस्तके पतितानि विश्वकर्म्मशास्त्रे दृश्यानि) । इन्द्रस्य <q>इन्द्रः षड्विंशकश्चात्र कथ्यते तव साम्प्रतम् । हस्तपादारुणश्चायं शेषशुभ्रायतेक्षणः । धम्मिल्लम­ल्लिकामाल्यचन्दनाद्यनुलेपनः । भालालितिलकश्चैव कर्ण­कुण्डलमेचकः । मुक्ताहारोज्ज्वलोरस्कः सर्वरत्नविभूषणः । शुभ्रशोणेन्द्रनोलाभवसनः सर्वलक्षणः । युग्मवाण ५२ भुजो­पेतो मनागरुणलोचनः । शक्तिमार्क्यादिमे हस्ते द्वितीये मौक्तिकस्रजम् । तृतीये कमलं पाणौ चतुर्थे शुक्तिका­मिह । स्रुवन्तु पञ्चमे पाणौ षष्ठे चात्र त्रिशूलकम् । सप्तमे चैव लोहासिं कुद्दालं चाष्टमे करे । नवमे पत्निकाञ्चैव दशमे चन्द्रहासकम् । एकादशे हलं हस्ते द्वादशे शृङ्गमेव च । तोमरं मन्मथे १३ पाणौ दण्डं चैव चतुर्दशे । करे पञ्चदशे शक्तिं षोडशे कुलिशं शये । चक्रञ्च मुनिचन्द्राङ्क्ये १७ वसुचन्द्रे १८ परश्वधम् । एकोनविंशके कम्बुं विंशके पुस्तकं त्विह । विष्टरं त्वेक­विंशे वै द्वाविंशे चैव मुद्गरम् । चमसन्तु त्रयोविंशे चतुर्विंशे त्विहार्बुदम् । पञ्चविंशतिमे हस्ते लोष्ट­भेदनमेव च । षड्विंशे च तुरष्कास्त्रं वामाद्यो चाभय शये । द्वितीये कुण्डिकामत्र ततीये वीजपूरकम् । तर्ये वामे वृतं पात्रं पञ्चमे स्रुवमेव हि । षष्ठे खट्वा­ङमेवेह सप्तमे डमरुं शये । अष्टमे प्राङ्कुटं पाणौ नवमे चै° कार्मुकम् । दशमे खेटकं हस्ते रुद्रे चैव कठारकम् । द्वादशे चामरं हस्ते कन्तमत्र त्रयादशे । गदां चतुर्दशे चैव मुसलन्तिथिसंमिते । अङ्कुशं षोडशे हस्ते पाशं सप्तदशे करे । पट्टिशं वसुच­न्द्राङ्क्ये १८ चक्रन्त्वेकोनविंशके । कवचं विंशके चैव दात्र­ञ्चैवैकविंशके । द्वाविंशके तु वै टङ्कं त्रयोविंशे ध्वजन्त्विह । वीरभद्रं चतुर्विंशे पञ्चविंशे तु दर्प­णम् । अजिनं चात्र षड्विंशे विभ्राणः श्रीविवृद्धये</q> । वैधृतेः <q>वैधृत्याख्यस्तु वै योगः सप्तविंशतिमस्त्विह । शुभ­वर्णो महारौद्रो ग्रीवाशोणः सिताननः । जटापञ्च प्रलम्बस्तु मेचकारुणकुण्डलः । नीलशोणसुवर्णोत्थ­भूषणो मेचकाम्बरः । वेदबाण ५४ भुजोपेतो वृहत्कुक्षिः सुमन्थरः । अक्षसूत्रं यसादिस्थे द्वितीये वरमेव च । तृतीये चैव सन्दंशं तुर्ये शुक्तिं समुद्रजाम् । पञ्चमे पङ्कजं पाणौ षष्ठे चात्र स्रुवन्तथा । सप्तमे सायकं पाणौ ज्ञानखड्गमिहाष्टमे । नवमे चैव कुद्दालं दशमे च त्रिशूलकम् । शृङ्गमेकादशे हस्ते द्वादशे हलमेव च । त्रयोदशे तु वै खड्गं तोमरन्तु चतु­र्दशे । करे पञ्चदशे दण्डं षोडशे शक्तिमेव च । वज्रं सप्त­दशे पाणौ कवचं वसुचन्द्रमे १८ । परशुं नन्दचन्द्राङ्क्ये १९ विंशके चार्बुदं करे । एकविंशे शये चैव लोष्टभेदन­मेव च । द्वाविंशे वै तुरष्कास्त्रं त्रयोविंशे तु शङ्ख­कम् । पुस्तकन्तु चतुर्विंशे पञ्चविंशे तु विष्टरम् । षड्विंशे मुद्गरं पाणौ चमसं सप्तविंशके । वामा­दिमे करे कुण्डीमभयन्तु द्वितीयके । मीनं तृतीयके हस्ते चतुर्थे वीजपूरकम् । पञ्चमे पात्रमत्रैव षष्ठे चैव स्रुवं करे । सप्तमे कार्मुकं पाणौ डमरुं चाष्टमे करे । नवमे प्राङ्कुटं हस्ते खट्वाङ्गञ्चैव दिक्करे । चामरं रुद्रमे चैव द्वादशेऽत्र कुठारकम् । खेटं त्रयो­दशे चैव कुन्तमत्र चतुर्दशे । गदां पञ्चदशे पाणौ षो­डशे मुसलन्त्विह । शृणिं सप्तदशे हस्ते पाशमष्टादशे करे । पट्टिशं नन्दचन्द्राङ्क्ये १९ वीरभद्रन्तु विंशके । एक­विंशे शये टङ्कं द्वाविंशे चाजिनं करे । त्रयोविंशे तु वै चक्रं कवचं जिन २४ हस्तके । पञ्चविंशे तु वै पात्रं षड्विंशे दर्पणं शुभम् । सप्तविंशे ध्वजं हस्ते धारयन् दुष्टघा­तकृत्</q> । करणानां ववस्व <q>करणानामथो वक्ष्ये रूपसम्बन्धिलक्षणम् । ववाभिघन्तु वै पीतं जटिलं रत्नकुण्डलम् । नीलवस्त्रन्तु रुद्राक्षभूषणं कण्ठपाण्डुरम् । चतुर्दशभुजोपेतं पिङ्ग­भ्रूलोचनत्रयम् । वरं यमादिमे हस्ते द्वितीये बाण­मेव च । तृतीये कुलिशं पाणौ चतुर्थे चैव पङ्कजम् । मुद्गरं पञ्चमे चैव षष्ठे सन्दंशमेव च । सप्तमे चाङ्कुशं दिव्यं पञ्चशाखे महोदरे । प्रथमे चाभयं वामे द्वितीये तु शरासनभ् । तृतीये पुस्तकं हस्ते चतुर्थे मुकुरं शये । टङ्कन्तु पञ्चमे पाणौ षष्ठे कर्तरिकामिह । करे तु सप्तमे चात्र नागपाशं दधच्छ्रिवे</q> । बालवस्य <q>बालवाख्यन्तु वै रक्तं नीलग्रीवं महोदरम् । श्वेतवस्त्रं जटाभारं पिङ्गलं तुङ्गनासिकम् । कण्ठरुद्रा­क्षमालं तद्भूतिमत्कालपाण्डुरम् । रसचन्द्र १६ करोपेतं कक्षालग्नकरण्डकम् । प्रथमे मोदकं हस्ते दक्षिणे सु­मनोहरे । द्वितीये केतकीपत्रं तृतीये शक्तिमेव च । चतुर्थे पङ्कजं पाणौ पञ्चमे वै सुदर्शनम् । षष्ठे सर्वायसं बाणं सप्तमे कुलिशं करे । सन्दंशमष्टमे हस्ते पात्रं वामादिमे त्विह । द्वितीये कुण्डिकामत्र तृतीये चैव वट्टिशम् । वीजपूरं करे तुर्ये पञ्चमे शङ्खमेव च । कोदण्डमत्र वै षष्ठे सप्तमे कुलिशङ्करे । अष्टमे पुस्तकं बिभ्रद्वश्याय विजयाय च</q> । कौलवस्य <q>श्वेताब्जकर्णिकाभासं तृतीयं कौलवाभिधम् । रक्तकण्ठं पिकास्यं वै नीलश्वेतारुणाम्बरम् । मुक्तारु­द्राक्षसौवर्णभूषणं चेन्द्रनीलकम् । अष्टादशभुजीपेतं कि­ङ्किणीकटिसूत्रकम् । वरं यमादिम हस्ते द्वितीये चाक्षसूत्रकम् । तृतीये स्वर्णजं दण्डं चतुर्थे चैव पुस्त­कम् । पञ्चमे सोदकं हस्ते षष्ठे सन्दंशमेव च । सप्तमे डमरुं पाणौ वज्रमत्रैव चाष्टमे । नवमे शृङ्गि­कामत्र शोणगुञ्जाद्यनामिकाम् । अभयं चादिमे वामे द्वितीये वै कमण्डलुम् । तृतीये चासवं पात्रं तुर्ये चाम्भोजमुत्तमम् । पञ्चमे चामरं शुभ्रं षष्ठे दात्रं कराम्बुजे । सप्तमे वल्लकीमत्र शृणिं चैवाष्टमे करे । नवमे कदलीपत्रं दधत् सम्पत्सुखाय च</q> । तिलस्य <q>चतुर्थं तैतिलं नाम श्यामवर्णं कृशोदरम् । शोणवस्त्र जवापुष्पमालिकं तैत्तिराननम् । वियत्पक्ष २° भुजोपेतं घण्डावद्धनितम्बकम् । प्रथमे दक्षिणे हस्ते श्रीफलं सुमनोहरम् । खड्गमत्र द्वितीये वै तृतीये चैव पुस्तकम् । अक्षसूत्रं करे तुर्ये पञ्चमे बाणमेव च । षष्ठे सुदर्शनं दिव्यं सप्तमे कुलिशं त्विह । अष्टमे तु स्रुवं पाणौ नवमे चैव मुद्गरम् । दशमे चाङ्कशं हस्ते पात्रं वामादिमे करे । द्वितीये स्वेटकं चैव तृतीये वारिजं शुभम् । चतुर्थे कुण्डिकामत्र पञ्चमे चैव कार्मुकम् । षष्ठे मनोहरं शङ्खं सप्तमे चामरं सितम् । स्रुवं चैवाष्टमे हस्ते नवमे टङ्कमत्र हि । दशमे तु करे पाशं बिभ्राणं यज्वनः श्रिये</q> । गरस्य <q>पञ्चमं चात्र विज्ञेयं करणन्तु गराभिधम् । गोमुखं चित्रितग्रीवं धूसरं लोहिताम्बरम् । पक्षपक्ष २२ भुजो­पेतं कृतपद्माक्षभूषणं । आदिमे दक्षिणे शक्तिं द्वि­तीये चक्रमेव च । तृतीये श्रीफलं हस्ते चतुर्थे चैव पङ्कजम् । पञ्चमे पुस्तकं रम्यं षष्ठे बाणं मनोह­रम् । सप्तमे गोवृषं शृङ्गं कुलिशं चाष्टमे करे । नवमे वल्लकीमत्र दशमे वीरभद्रकम् । एकादशे तु सन्दंशं पञ्चशाखे मनोहरे । अभीतिमुत्तरादिस्थे द्वि­तीये शङ्खमत्र हि । पात्रमत्र तृतीये वै चतुर्थे चैव चा­मरम् । पञ्चमे डमरुं हस्ते षष्ठे चैव शरासनम् । सप्तमे कुण्डिकामत्र चाष्टमे दशचक्रकम् । नवमे तु करे वंशं दशमे चैव दर्पणम् । एकादशे तु रुद्रास्त्रं बिभ्रत् कीर्त्तिसुखश्रिये</q> । बणिजः <q>वानरास्यं बणिक् धूम्रं पीतवस्त्रं वृषासनम् । जिन २४ बाहुयुतं चेदं षष्ठं कनकभूषणम् । वरमार्क्यादिभे हस्ते द्वितीये चाक्षसूत्रकम् । तृतीये शुक्तिकामत्र मो­दकन्तु चतुर्थके । पञ्चमे कुलिशं हस्ते षष्ठे शक्तिं क­राम्बुजे । सप्तमे वैणवं दण्डं खड्गमत्रैव चाष्टमे । नवमे पाशमत्रैव दशमे चैव वै ध्वजम् । एकादशे तुर ष्कास्त्रं द्वादशे वै सुदर्शनम् । सौम्यादिमे करेऽभीति द्वितीये वै कमण्डलुम् । वीजपूरं तृतीयेऽत्र पानपात्र चतुर्थके । पञ्चमे पञ्चवक्त्राक्षं षष्ठे चैव तु पट्टिशम् । सप्तमे चामरं हस्ते खेटकं चाष्टमे शये । नवमे चाङ्कुशं पाणौ दशमे हलमेव च । एकादशे करे रम्यं दर्पणं चातिनिर्मलम् । द्वादशे धारयत् शङ्ख लक्ष्मीसौभाग्यवृद्धये</q> । (पञ्चवक्त्राक्षं पञ्चमुखरुद्राक्षम्) भद्रायाः <q>व्याध्रचर्माम्बरा भद्रा श्वेताभा गर्दभानना । सप्तबाहुसमायुक्ता त्रिपदा लोहभूषणा । कर्तिकामादिमे दक्षे द्वितीये तु गदामिह । तृतीये सायकं हस्ते चतुर्थे चन्द्रहासकम् । खेटमूर्द्धकरे वामे तदधश्चैव कार्मुकम् । पात्रमस्वादधो वामे धारयन्ती रिपीर्भिये</q> शकुनेः <q>अष्टमं शकुनिप्रख्यं करणं हरितप्रभम् । प्रबालभू­षणोपेतं शक्रगोपनिभान्वरम् । रसपक्ष २६ भुजोपेतमेण­वक्त्रं वृकोदरम् । आदिगे रविजे चक्रं द्वितीये वरमो च । अक्षसूत्रं तृतीये तु तुर्ये चैव तु पङ्कजम् । प­ञ्चमे मोदकं हस्ते षष्ठे वज्रं कराम्बुजे । सप्तमे तो­मरं पाणौ शक्तिमत्रैव चाष्टमे । नवमे हस्तिजन्दन्तं दशमे चन्द्रहासकम् । एकादशे करे बाणं द्वादशे चा­ङ्कुशं शये । त्रयोदशे गदामत्र शङ्खं वामादिमे करे । अभयन्तु द्वितीयेऽत्र तृतीये वै कमण्डलुम् । वीजपूरं करे तुर्ये पञ्चमे पात्रमेव च । षष्ठे कराम्बुजे शृङ्गं सप्तमे कुन्तमेव च । परिघं चाष्टमे हस्ते दण्डन्तु नवमे करे । खेटकं दशमे पाणौ धनुरेकादशे शये । द्वादशे पात्रमत्रैव त्रिशूलन्तु त्रयोदशे । दधानं श्रेयसे भूत्यै विजयाय सुखाय च । तापाय चैव शत्रूणां विशेषेण समर्चितम्</q> । चतुष्पदस्य <q>चतुष्पदाभिधं चात्र नवमं कथ्यते जय! । कृ­ष्णवर्णं चतुष्पादं चतुरास्यं जटान्वितम् । मनुष्यास्यन्तु वै पूर्वं दक्षिणं चैव गोमुखम् । अजास्यं पश्चिमन्तस्य चोत्तरं शूकराननम् । मनुष्याकारवत् सर्वं त्रिकपुच्छ­विनिर्गतम् । पीतवस्त्रं वृहत्कुक्षि नीलमुक्ताविभूषणम् । वसुपक्ष २८ भुजोपेतं दीर्घनासं महाजवम् । दक्षिणाद्ये करे शक्तिं द्वितीये चाक्षसूत्रकम् । सुदर्शनं तृतीये तु चतुर्थे चैव पङ्कजम् । पञ्चमे मुद्गरं चैव षष्ठे मोद­कमेव च । सप्तमे तु गदां पाणावष्टमे चाङ्कुशं शये । नवमे तु करे बाणं दशमे खड्गमेव च । एकादशे करे दन्तं द्वादशे शुक्तिमत्र हि । त्रयोदशे शये चात्र तो­मरं सुदृढं शुभम् । चतुर्दशे तु वै वज्रं वामाद्येऽभीति­मेव च । कमण्डलुं द्वितीये वै तृतीये शङ्खमेव च । चतुर्थे वीजपूरं वै पञ्चमे टङ्कमेव च । षष्ठे पात्रं सु­धापूर्णं सप्तमे च त्रिशूलकम् । अष्टमे पात्रमत्रैव नवमे धनुरेव च । दशमे खेटकं हस्ते दण्डमेकादशे करे । द्वादशे पट्टिशं पाणौ कुन्तमत्र त्रयोदशे । शृङ्गं चतुर्दशे बिभ्रद्गोत्रवृद्ध्यै सुपूजितम्</q> । नागस्य <q>नागाख्यं दशमं रक्तं नीलवस्त्रं जटाधरम् । मनुष्याकारमेवैतन्मस्तकन्यस्ततत्फणम् । वियद्गुण ३° भुजोपेतं मुक्तारुद्राक्षभूषणम् । प्रथमे मोदकं दक्षे द्वितीये चैव पङ्कजम् । अक्षसूत्रं तृतीयेऽत्र वरन्तुर्ये कराम्बुजे । पञ्चमे तु करे चक्रं षष्ठे वज्रन्तु वै शये । सप्तमे तोमरं पाणौ शक्तिमत्रैव चाष्टमे । नवमे सो­ज्ज्वलं दन्तं दशमे चन्द्रहासकम् । बाणमेकादशे हस्ते द्वादशे चाङ्कुशं शये । त्रयोदशे गदामत्र तुरष्कास्त्रं चतुर्दशे । करे पञ्चदशे दात्रं वामे पात्रन्तु चा­दिमे । वीजपूरं द्वितीयेऽत्र तृतीये वै कमण्डलुम् । चतुर्थे चाभयं हस्ते पञ्चमे शङ्खमेव च । षष्ठे करा­म्बुजे शृङ्गं सप्तमे कुन्तमुत्तमम् । पट्टिशं चाष्टमे हस्ते नवमे दण्डमत्र हि । दशमे खेटकञ्चैव धनुरेकादशे करे । द्वादशे पाशमत्रैव त्रिशूलञ्च त्रयोदशे । चतु­र्दशे दशास्यं वै करे पञ्चदशेऽर्बुदम् । दधानं विजया­रोग्यं कुर्वीताभयदं नृणाम्</q> । (दशास्यं दशमुखरुद्राक्षम्) किन्तुघ्नस्य <q>एकादशन्तु किन्तुत्नं करणं कथ्य­तेऽधुना । गोक्षीरधबलं चैतत्पीतवस्त्रं हयाननम् । सर्वाभरणसंयुक्तं द्वात्रिंशद्बाहुसंयुतम् । वरञ्चैवा­दिमे दक्षे द्वितीये चाक्षसूत्रकम् । तृतीये सोज्ज्वलं चक्रं तुर्ये चाब्जं कराम्बुजे । पञ्चमे मोदकं हस्ते षष्ठे वै कुलिशं शये । सप्तमे तोमरं पाणौ शक्तिमत्रैव चा­ष्टमे । नवमे गजदन्तञ्च दशमे खड्गमुत्तमम् । एका­दशे तु वै बाणं द्वादशे शृणिमेव च । त्रयोदशे ग­दामत्र डमरुञ्च चतुर्दशे । करे पञ्चदशे पुस्तीं परशु­ञ्चैव षोडशे । अभयञ्चादिमे वामे द्वितीये वै कमण्ड­लुम् । शङ्खमत्र तृतीये वै चतुर्थे वीजपूरकम् । पञ्चमे चासवं पात्रं षष्ठे शृङ्गं मनोहरम् । सप्तमे कुन्तम­त्रैव चाष्टमे पट्टिशं शये । नवमे वैणवं दण्डं दशमे खेटमेव च । चापमेकादशे पाणौ द्वादशे पात्रमत्र हि । त्रयोदशे त्रिशूलं वै टङ्कमत्र चतुर्दशे । वीणा­मिष्वीन्दु १५ हस्ते च ध्वजञ्चैव तु षोडशे । धारयद्वै­रिणां ध्वस्त्यै पूजनीयं विपश्चिता । विद्यालाभाय सन्तुष्टिविजयादिसुखार्थिना</q> । किंस्तुघ्नसिति वा पाठः । राशीनां मेषस्य विष्णुधर्मोत्तरात् <q>मेषवक्त्रो नरो रक्तो द्विभुजः पङ्कजासनः । ज्ञानमुद्राकरः पीतबसनः कनकाङ्गदी</q> । वृषस्य <q>वृषाननो नरः शुभ्रो रक्तवस्त्राक्षकुण्डिकः</q> । मिथुनस्य <q>पुमान् गदी सवीणा च योषिच्च मिथुनं सितम्</q> । कर्कटस्य <q>कर्कटः कपिलः श्वास्यः कूर्ममुद्राधरो नरः</q> । सिंहस्य <q>सिंहवक्त्रोऽरुणोऽब्जस्थो द्विभुजीऽभयपात्रयुक्</q> । कन्यायाः <q>शुक्लासिभृत् सिता कन्या द्विभुजा पङ्कजासना</q> । तुलायाः <q>तुलाधरो नरो गौरः पिङ्गनेत्रः कजासनः</q> । वृश्चिकस्य <q>वृश्चिकस्थी नरः पिङ्गो द्विभुजो मर्कटाननः दक्षे वृश्चिकमालाधृक् वामे पात्रं सुरायुतम्</q> । धनुषः <q>अश्ववक्त्रो नरश्चापी ज्याकृष्टकरदक्षिणः</q> । मकरस्य <q>अक्षकुण्डीधरो नीलो मृगवक्त्रो नरो हि सः</q> । कुम्भस्य <q>मकरास्योऽसितोऽब्जस्थो रिक्तकुम्भो नरो घटः</q> । मीनस्य <q>मत्स्ययुग्मस्थितः श्यामो मत्स्यहस्तो महोदरः । मत्स्यवक्त्रो नरो मीनो हरिन्मणिविभूषणः</q> । कालस्य विश्वकर्मशास्त्रात् <q>कालः करालवदनो नित्यगश्च विभीषणः । पाशहस्तश्च कर्तव्यः सर्पवृश्चिकरोमवान्</q> । निमेषस्य <q>निमेषस्तु भवेदत्र मेचकाभोऽर्द्धनीलदृक् । अक्ष­सूत्रं करे दक्षे ज्ञानमुद्रामथोत्तरे । दधानो योगसं­सिद्ध्यै पूजनीयो विपश्चिता</q> । काष्ठायाः <q>नीलवर्णा भवेत् काष्ठा पीतवस्त्रा त्रिलोचना । अष्टादशभुजोपेता ज्ञानपुस्तीसमन्विता</q> । कलायाः <q>शुक्लवर्णा कला ज्ञेया नीलवस्त्रा त्रिलोचना । व्योमवज्राङ्करुद्राक्षकण्ठलम्बितमालिका । मुक्ताक्षमा­लिकादक्षा वामपङ्कजसंयुता । पूजनीया विशेषेण ज्ञा­नविज्ञानहेतवे</q> । क्षणस्य <q>क्षणाभिधो भवेत् पीतः मुनिपक्षः सुमौक्तिकः । ज­टात्रिमौक्तिकोपेतश्चन्दनालिकपाण्डुरः । मुक्तासूत्रार्किह­स्तोऽयं वामे स्वर्णकमण्डलुः</q> । १ मुहूर्त्तानां तत्र दिने रौद्रस्य <q>मुहूर्त्तानधुना वच्मि नामलक्ष्म­पृथक्फलैः । तत्रादिमस्तु रौद्राख्यः श्यामश्वेतारुणच्छविः । श्वेतवस्त्रो महातुङ्गो दक्षिणे सर्पमादधत् । वामे पात्रं सुधापूर्णं क्षुद्रकर्मप्रसिद्धये</q> । २ सितस्य <q>सिताभिधो द्वितीयस्तु श्वेतवर्णो महोदयः । श्वेत­शोणाभवस्त्रोऽयं श्वेतमुक्ताविभूषणः । दक्षिणे पङ्कजं शुभ्रं वामे चैव कमण्डलुम् । दधानस्तु श्रियै पूज्यो योगवृद्ध्यै सुखाय च</q> । ३ अजपस्य <q>तृतीयोऽथाजपाख्यस्तु कृष्णः शुभ्रो महातनुः । दक्षिणे पङ्कजं नीलं वामे सर्पं महाफणम् । बिभ्रद्वि­पुलभोगाय पूजनीयो महाधिया</q> । ४ आर्य्यभटस्य <q>तुर्य्यश्चार्य्यभटाख्यस्तु नीलः शुभ्रो महोदरः । दक्षिणे पुस्तकं हस्ते वामे चैव त्रिशूलकम् । दघानः श्रेयसे भूत्ये विजयाय सुखाय च</q> । ५ सावित्रस्य <q>अधुना चैव सावित्रः पञ्चमः कथ्यते जय! । श्वेतवर्णोऽश्ववक्त्रस्तु मेचकवसनान्वितः । पुस्तकं दक्षिणे हस्ते वामे कुण्डन्तु निर्व्रणम् । दधद्रोगविनाशाय पूज­नीयोऽप्यहर्निशम्</q> । ६ वैराजस्य <q>वैराजश्चात्र वै षष्ठः श्यामवर्णो जटाधरः । दक्षिणे तु करे दण्डं वामे चैव स्रुवं करे । बिभ्रद्­वृद्ध्यै च सौख्याय पूजनीयोऽतिभक्तितः</q> । ७ गन्धर्वस्य <q>सप्तमश्चात्र गन्धर्वस्ताम्रवर्णः कृशोदरः । दक्षिणे वल्लकीं पाणौ वामे शक्तिञ्च धारयन् । सौख्यवृद्ध्यै यशोवृद्ध्यै पूजनीयो विपश्चिता</q> । ८ अभिजितः (कुतषस्य) <q>अधुना चाभिजिन्नाम कय्यतेह्यष्टमः शुभः । पीतवर्णोऽतिह्रस्वस्तु ताम्रवर्णो महोदरः । तूणहस्तद्वयोपेतः पूजनीयः सुखाप्तये । स एव कुतपो नाम विज्ञातव्यो मनीषिभिः । पितृणां सुप्रियश्चैव पिण्डहस्तोऽथवाप्ययम्</q> । ९ रौहिणेयस्य <q>नवमो रौहिणेयाख्यो मुहूर्त्तः कथ्यते जय! । शुभ्रबर्णो विशालाक्षो नीलवस्त्रोऽभ्रकुण्डलः । दक्षिणे पङ्कजं पाणौ वामे मोदकमेव च । दधानः सुखसम्पत्त्यै विजयारोग्यवृद्धये</q> । १° बलस्य <q>अधुना कथ्यते वत्स! दशमस्तु बलाभिधः । गौरवर्णो ऽरुणः श्वेतवसनः स्वर्णकुण्डलः । दक्षिणे तु करे शङ्कं वामे पङ्कजमादधत्</q> । ११ विजयस्य <q>एकादशोऽधुना ज्ञेयो मुहूर्त्तो विजयाभिधः । हेमवर्णो वृहद्गात्रः कृष्णश्वेतारुणांशुकः । अक्षसूत्रं करे दक्षे वामे चैव कमण्डलुम् । दधत् प्रजासुखार्थाय पूजनीयो विपश्चिता</q> । १२ नैरृतस्य <q>नैरृताख्योऽधुना ज्ञेयो द्वादशस्तु मुहूर्त्तकः । नीलवर्णोत्पलमौलिः पीतवस्त्रो महाबलः । दक्षिणे तु करे चक्रं वामे चाभयमादधत्</q> । १३ सन्तमसस्य <q>त्रयोदशो भवेदत्र रक्तः सन्तमसाभिधः । ता­म्रवस्त्रो महौजस्को रत्नहेमजकुण्डलः । शोणपङ्क­जदक्षस्तु वामकुण्डीसमन्वितः</q> । १४ बरुणस्य <q>मुहूर्त्तः कथ्यते चात्र वरुणाख्यश्चतुर्दशः । मु­क्ताफलनिभश्चैव मुक्ताहारविभूषणः । धनुर्बाणधरश्चैव पूजनीयः सुखाप्तये</q> । १५ सुभगस्य <q>अथ पञ्चदशो ज्ञेयः सुभगस्तु हरित्प्रभः</q> । १ रात्रौ अतिरौद्रस्य <q>अथो निशाचरान् ब्रूमो मुहूर्त्तान् ति­थिसंख्यकान् । तत्रादिमोऽतिरौद्राख्यः कृष्णवर्णोऽरु­णांशुकः । चतुर्भुजोमहाक्रूरः सास्थिसङ्कटकोबलः । आदिमे दक्षिणे बिभ्रत् कौशिकञ्चातिभीषणम् । द्वितीये तु करे सर्पं वामोर्द्धे त्वथ वै करे । सन्दंशं तदधः पात्रं बिभ्राणः सर्वविघ्नहा</q> । २ महागन्धर्वराजस्य <q>महागन्धर्वराजाख्यो द्वितीयस्तत्र चैव हि । कृष्णशुभ्रारुणग्रीवो नीलवस्त्री महाबलः । चतु­र्भुजो विशालाक्षो गौरवर्णो जटाघरः । आदिमे दक्षिणे शङ्खं द्वितीये चैव पङ्कजम् । वामोर्द्धगे कीरं तदधस्थे तु पात्रकम् । धारयन्निष्टसम्पत्त्यै पूजनीयो विचक्षणैः</q> । ३ दविणस्य <q>तृतीयः कथ्यते चाथ रात्रिजो द्रविणाभिधः । तप्तचामीकराभासः कृष्णनीलारुणांशुकः । दक्षिणे प्रथमे पद्मं हेमजञ्चातिशोभनम् । द्वितीये तु करे वीणां वामोर्द्धे वीजपूरकम् । दधीनः सर्वसम्पत्तिसुखायुः­श्रीविवृद्धये</q> । ४ श्रावणस्य <q>श्रावणाख्यस्ततस्तुर्यो नीलवर्णोऽर्ककुण्डलः । नीलारुणांशुकोपेतः कण्ठनीलाब्जमालिकः । दक्षिणाद्ये करे खड्गं द्वितीये चैव पङ्कजम् । वल्लकीमूर्द्ध्वगे वामे पात्रमस्मादधःस्थिते । दधानः पूजनीयोऽयं ज्ञानविज्ञान­सिद्धये</q> । ५ वायोः <q>मुहूर्त्तः कथ्यते चाथो वायुसंज्ञस्तु पञ्चमः । हरि­द्वर्णो जवाकर्णः श्वेतवस्त्रो महाबलः । कीरमार्क्यादिमे हस्ते द्वितीये तु ध्वजं शये । वामोर्द्धगे करे सीरं द्वितीये पात्रमादधत्</q> । ६ अग्नेः <q>अग्निसंज्ञस्ततः षष्ठो जवाकुसुमसन्निभः । कृष्ण­नीलांशुकोपेतः शिखारुद्राक्षसंयुतः । दक्षिणाद्ये करे पात्रं द्वितीये शक्तिमेव च । वामादिमे करे कीरं द्वितीये सीरमेव च । दधानः कीर्त्तये भुक्त्यै विज­यायुःप्रवृद्धये</q> । ६ राक्षसस्य <q>अधुना कथ्यते वत्स! राक्षसाख्यस्तु सप्तमः । नीलवर्णोग्रदंष्ट्रस्तु नीलशुभ्नारुणांशुकः । दक्षिणाद्ये करे पद्मं द्वितीये तु त्रिशूलकम् । खट्वाङ्गमुत्तरे वामे पात्रमस्मादधःस्थिते । दधद्वैरिविघाताय पूजनीयस्तु साधकैः । ८ धातुः “धाता चैवाष्टमः पीतवर्णः पाटलभांशुकः । कर्ण­स्फाटिकसौवर्णकुण्डलः कम्बुकन्धरः । पुस्तीमार्क्यादिमे हस्ते द्वितीये चैव विष्टरम् । वामादिमे करे दण्डं द्वितीये स्वर्णकुण्डलम् । दधानः प्रीतये भुक्त्यै विज­याय सुखाय च</q> । ९ सौम्यस्य <q>नवमः सौम्यनामाथ शुभ्रवर्णो विशालदृक् । पीत­वस्त्रो महातेजा मुक्तासर्वाङ्गभूषणः । आदिमे दक्षिणे शङ्खं द्वितीये चैव पङ्कजम् । वामादिमे करे पात्रं द्वितीये सीरमेव च । दधानस्तुष्टये भुक्त्यै पूजनीयस्तु मुक्तिदः</q> । १° ब्रह्मणः <q>दशमश्चात्र विज्ञेयो मुहूर्त्तो ब्रह्मसंज्ञकः । पीत­वर्णः शुक्लवस्त्रो जटामुकुटसंयुतः । कण्ठरुद्राक्षमालोऽयं भालपाण्डुरचन्दनः । सुवर्णकुण्डलोपेतः कटिसूत्रो­त्तरीयवान् । अक्षसूत्र यमादिस्थे द्वितीये चैव पङ्कजम् । वामोर्द्धे तु स्रुवं हस्ते पुस्तकन्तदधःकरे । दधत् सौवर्णमुक्तानां लाभाय विजयाय च</q> । ११ वाक्पतेः <q>एकादशोऽधुना ज्ञेयो वाक्पतिर्नाम नामतः । सुवर्णवर्ण एवायं कृष्णशुभ्रांशुकान्वितः । कुण्डोमार्क्या­दिहस्ते तु द्वितीये सीरमेव च । वामादिमे करे कोरं द्वितीये नीरजं दधत् । प्रजालाभकरश्चैव कार्यनिष्पत्ति­साधकः</q> । १२ पौष्णस्य <q>द्वादशश्चात्र विज्ञयो पौष्णनामा सुलोहितः । पीत­वस्त्रो जटामौलिर्मुनिपुष्पकृतश्रुतिः । तुन्दिलः सोप­वीती च नीलकीलकपाण्डुरः । दक्षादिमे करे वीज पूरकं शुभ्रवर्णकम् । द्वितीये वारिजं पाणौ पात्रं वामादिमे करे । सन्दंशन्तु द्वितीयेऽयं धारयन् वैरि­तापदः</q> । १३ वैकुण्ठस्य <q>जयाधुनात्र वै कध्यो वैकुण्ठाख्यस्त्रयोदशः । पाद­जान्वन्तशुभ्रोऽयं कण्ठान्तारुणवणकः । अलिवर्णस्तु केशान्ते कुण्डलानेकरत्नजः । दक्षिणाद्ये करे पुस्ती­मम्बुजन्तु द्वितीयके । केकिपिच्छन्तु वामाद्ये द्वितीये चातपत्रकम् । दधानः कीर्त्तये भुक्त्यै पूजनीयः सिता­म्बुजैः</q> । १४ समीरणस्य <q>चतुर्दशोऽधुना ज्ञेयो नामतस्तु समीरणः । जलनीलनिभश्चैव शुभमारकतद्युतिः । पीतनीलारुण­प्रान्तवसनः स्निग्धलोचनः । तालपत्रं यमादिस्थे द्वितीये नीलनीरजम् । वामादिभे करे पात्रं द्वितीये नीलरुक्म­जम् । दधानो यज्वनो भूत्यै बालवृद्ध्यै सुखाय च</q> । १५ नैरृतस्य <q>अथ पञ्चदशो ज्ञेयो मुहूर्त्तो नैरृतोऽरुणः । मेचकाभत्रिनेत्रस्तु दंष्ट्रावान् वसनारुणः । स्वर्णेन्द्र­नीलभूषाढ्यः शोणालितिलकान्वितः । आदिमे दक्षिणे बाणं द्वितीये कमलं करे । वामादिस्थे धनुर्हस्ते द्वितीये चैव वारिजम् । दधच्छान्त्यै सुभोगाय बलाय विज­याय च</q> । अहोरात्रस्य <q>एते निशाचराः ख्याता मुहूर्त्ताः सकलास्तव । अहोरात्राभिधश्चात्र कृष्णग्रीवादिमूर्द्धजः । कण्ठपादा­न्तशुभ्रोऽयं द्विभुजो दीर्घगीधिकः । सार्द्धचन्द्रजटा­मौलिः पिङ्गलश्मश्रुलोचनः । नृमुण्डमालिकोपेतः कृष्णशुभ्रांशुकान्वितः । अर्कं दक्षे दधानोऽयं वामे चैव विधुन्तुदम् । इष्टापूर्त्त प्रसिद्ध्यर्थं पूजनीयो मनीषिभिः</q> । शुक्लपक्षस्य <q>शुक्लपक्षो नरः शुक्लो जटामुकुटसंयुतः । शोण­वस्त्रो विशालाक्षो भालालितिलकान्वितः । सूर्यमार्कौ दधानोऽयं वामे चन्द्रजविम्बकम् । पूजनीयो महाभक्त्या प्रतिपक्षं सिते सिते । अस्य द्वादश भेदाः स्युर्विज्ञेया वर्णभेदतः । पूजनीयाबलार्थाय प्रतिमासन्तु भेदतः</q> । कृष्णपक्षस्य <q>श्यामाभः कृष्णपक्षस्तु सितशोणाम्बरो बली । सूर्यविम्लं यमे बिभ्रंद्वामे दापं समुज्ज्वलम् । पूज­नीयो वलात्यर्थं प्रतिमासन्तु भेदतः । इत्यस्यार्कप्र­भेदाः स्युर्भपक्षादिजनामतः</q> । मासस्य <q>स्वनामतस्तु मासः स्यात् द्विवर्णस्तु द्विदोरिति । नाभ्यूर्द्धाधःश्वेतकृष्णः पिङ्गलोचनमूर्द्धजः । सूर्यचन्द्रा­न्वितः सोऽयं प्रतिमासन्तु पूज्यते । स्वनामपूर्वकैर्मन्त्रै­र्होमपूजावसानकैः</q> । ऋतूनां हेमन्तस्य <q>ऋतुषटक्मथो ब्रूमोलक्ष्मनामपृथक्फलैः । हेमन्ताख्यस्तु तत्राद्यः कपिलः पिङ्गकुण्डलः । पीत­वस्त्रसमायुक्तस्त्रिजटः कृष्णगोधिकः । (गोधिर्ललाटम् धान्यमञ्जरिकाद्यस्तु वामपात्रपिधानकः । पूजनीयो­विभूत्यर्थं धान्यसम्पत्तिवृद्धये</q> । शिशिरस्य <q>शिशिराख्यो द्वितीयस्तु हरित्पीतनिभारुणः । पीतकुण्डलकर्णस्तु कण्ठविद्रुममालिकः । मधुद्रुम­प्रसूनाङ्गपात्रमार्कौ कराम्बुजे । वामे धान्यशरावन्तु धारयन्निष्टवृद्धये</q> । वसन्तस्य <q>विष्णुप्रकरणोक्तस्तु ज्ञातव्योऽत्र वसन्तकः</q> । ग्रोष्मस्य <q>ग्रोष्माभिधश्चतुर्थस्तु धूसरो रूक्षमात्रकः । अक्षसूत्रार्क­हस्तस्तु वामे शुभ्रातपत्रयुक् । रोगसन्तापनाशाय पूज­नीयोऽरिपक्षहा</q> । वर्षायाः <q>पञ्चमस्तोयदर्तुस्तु हारदुवर्णोऽरुणेक्षणः । ताम्र­वर्णांशुकोपेतः कृष्णविद्रुमकुण्डलः । मीनमार्कौ दधा­नोऽयं तोयपूर्णघटं परे । मेघमालावृतश्चेव विद्युद्दहन­दीप्तिमान् । हरितालिदलैः पूज्यो पुष्टिसन्तुष्टिवृद्धये</q> । शरदः <q>शरदृतुरथो षष्ठश्चन्द्रगौरः सुलोचनः । कण्ठमौ­क्तिकमालस्तु कर्णचन्द्रजकुण्डली । चन्द्रविम्बं करे दक्षे वामे चामृतजं षटम् । दधानः पूजनीयोऽयमा­युर्वृद्ध्यै सुखाय च</q> । दक्षिणायनस्य <q>दक्षिणायनसंज्ञोऽथ श्यामः सोमेन्द्रलोचनः । पीतवस्त्रो वृहत्तुण्डः कर्णिकारदलश्रुतिः । वीजाङ्कु­रशरावार्किः खनित्रोत्तरहस्तकः । पूजितः सिद्धये नित्यं धनधान्यसमृद्धये</q> । उत्तरायणस्य <q>उत्तरायणसंज्ञोऽथ शुभ्रवर्णो विशालदृक् । माञ्जि­ष्ठवसनोपेतः स्वर्णमुक्ताविभूषणः । पुस्तकं दक्षिणे हस्ते वामे तु रविविम्बकम् । दवद्भुक्त्यै सुदे चैव पूजनीयस्तु कीर्तये</q> । १ । १ वत्सराणाम् प्रभवस्य <q>अथ संवत्सरान् ब्रूमो नामलक्ष्मफला­दितः । प्रभवाख्योभवेदाद्यः पीतवर्णो महोदरः । नीलवस्त्रसममायुक्तो दक्षे काञ्चनकुण्डलः । वामे स्फाटिक­वर्णस्तु पृष्ठलम्बिजटात्रयः । दक्षिणे प्रथमे शक्तिं पङ्कजन्तु द्वितीयके । वामादिमे शरावन्तु वीजपूर्णं कराम्बुजे । द्वितीये चैव सन्दंशं दधानः पुष्टिवृद्धये</q> । १ । २ विभवस्य <q>विभवाख्यो द्वितीयस्तु नीलपीतारुणच्छविः । पीत­शुभ्रान्तवस्त्रोऽयं कण्ठे पद्माङ्कमालिकः । दक्षिणाद्ये शरं पाणौ द्वितीये नीलपङ्कजम् । सन्दशमुत्तरादिस्थे द्वितीये चैव कार्मुकम् । दधद्विभूतये नित्यं पूजनीयो विपश्चिता</q> । १ । ३ शुक्लस्य <q>शुक्लनामा तृतीयस्तु श्वेतपङ्कजसन्निभः । कण्ठ­पद्माक्षमालोऽयं शुभ्रप्रान्तालिवस्त्रधृक् । दक्षिणाद्ये शरा­वन्तु द्वितीये बाणमेव च । दर्पणञ्चोत्तरादिस्थे द्वितीये चैव कार्मुकम् । दधानो भूतये मर्त्यैः पूजनीयः कृता­त्मभिः</q> । १ । ४ प्रमोदस्य <q>प्रमोदाख्यश्चतुर्थस्तु नीलग्रीवो महोदरः । श्वेतव­स्त्रोऽब्जसङ्काशो योगपट्टोत्तरीयवान् । दक्षिणाद्ये तु स­न्दंशं द्वितीये सीरमेव च । वामादिमे शरावन्तु द्वितीये नीलपङ्कजम् । दधत् सौख्याय भोगाय विजयाय महाय च</q> । १ । ५ प्रजापतेः <q>प्रजापत्याख्य एवात्र पञ्चमः स्वर्णसन्निभः । शो­णभूषणवस्त्राढ्यस्तुन्दिलो गौरपाण्डुरः । अक्षसूत्रं यमादिस्थे द्वितीये परशुं करे । शरावमुत्तरादिस्थे द्वितीये पुस्तक दधत् । प्रजावृद्ध्यै विभूत्यै च पूज­नीयोविजानता</q> । १ । ६ अङ्गिरसः <q>अङ्गिराख्यस्ततः षष्ठो वर्णशुभ्रोऽतिलोनशः । ताम्रवस्त्रो महातेजा द्वादशाङ्गसचन्दनः । पवित्र­दर्भपाणिस्तु जटामण्डितमस्तकः । ज्ञानखड्गन्तु दक्षाद्ये द्वितीये समिधङ्करे । वामादिमे शरावन्तु ब्रह्मदण्डं द्वितीयके । दधत् सुपूजितो भूत्ये श्रेयसे च सुखाय च</q> । १ । ७ श्रीमुखस्य <q>सप्तमः श्रीमुखाख्यस्तु पीतवर्णो विशालदृक् । पाटलावसनोपेतो दीर्घकर्णालकारुणः । सुवर्णरत्न­भूषाढ्यः सर्वानर्थविघातकृत् । श्रीफलं दक्षिणादिस्थे द्वितीये चैव पङ्कजम् । पुस्तकञ्चोर्द्धमे वामे तदधस्तु शरावकम्! दधानः पुष्टये लक्ष्म्यै चन्दनादिभिरर्चितः</q> । १ । ८ भावस्य <q>भावाभिधोऽष्टमस्तत्र नीलशुभ्रारुणच्छविः । पीत­कृष्णारुणप्रान्तवसनश्चित्रकुण्डलः । मुक्ताविद्रुममालो­ऽयं जटापिङ्गाक्ष एव च । दक्षिणे प्रथमे पुस्तमंश­कन्तु द्वितीयके । वामोर्द्धगे करे शूलं तदधः पात्रमा­सवम् । बिभ्रत्संपूजनीयस्तु धान्यलाभाय वै श्रिये</q> । १ । ९ यूनः <q>नवमोऽत्र युवाख्यस्तु पाटलाभोऽरुणेक्षणः । नीलवस्त्रजटोत्तुङ्गो रत्नमेचककुण्डलः । दक्षिणे प्रथमे शङ्खं द्वितीये तु सुदर्शनम् । वामादिमे करे पात्रं द्वितीये नीलपङ्कजम् । बिभ्राणः कान्तये पूज्यो लक्ष्मी­सौभाग्यवृद्धये</q> । १ । १° धातुः <q>धाता चैव प्रविज्ञेयो दशमः पिङ्गलोचनः । हस्तशुभ्रारुणप्रान्तवसनः श्वेतकुण्डलः । शरावमादिमे दक्षे द्वितीये बीजपूरकम् । वामोर्द्धगे करे पुस्तीं नील­मिन्दीवरन्त्वधः । जयाय पुत्रसम्पत्त्यै पूजनीयः सुभक्तितः</q> । (दघदिति शेषः) २ । ११ ईश्वरस्य <q>ईश्वराभिध एवात्र ज्ञेय एकादशोऽप्यसौ । कैरवा­भस्त्रिनेत्रस्तु जटाखण्डेन्दुमौलिकः । मुक्तास्फाटिकरु­द्राक्षभूषणस्तुङ्गनासिकः । त्रिशूलमादिमे दक्षे द्वितीये सीरमेव च । शरावमादिमे वामे द्वितीये चैव पुस्तकम् । बिभ्रत् सौख्याय पूज्योऽसौ योगवृद्ध्यै सुताप्तये</q> । १ । १२ बहुधान्यस्य <q>द्वादशो बहुधान्याख्यः पीतनीलारुणच्छविः । पीतवस्त्रो विशालाक्षस्तुन्दिलोदीर्घगोधिकः । जवाकुतु­ममालोऽयं कवची गजकुण्डलः । दक्षिणाद्ये करेकुम्भं सौवर्णं सर्वधान्यकम् । वीजपूरपिधानन्तत् खचिताने­करत्नकम् । द्वितीये डमरुं वामे चीर्द्धे नीलकनीर­जम् । द्वितीये तु करे सीरं दधानः सर्वधान्यकम् । सिद्धये पूजितो नित्यं स्वनामाद्यैस्तु संस्कृतः</q> । २ । १ प्रमाथिनः <q>प्रमाथिसंज्ञकश्चाद्यः शुक्लवर्णो महाभुजः । जटात्रितयसंयुक्तो दीर्घभालोऽर्ककुण्डलः । शोणनीला­म्बरोपेतः काञ्चनानेकमुद्रिकः । पिकमार्क्यादिमे हस्ते द्वितीये कम्बुमेव च । पाशं वामोर्द्धगे हस्ते तदध­श्चाम्बुपात्रकम् । दधानो वैरिघाताय स्ववर्गस्यैव पुष्टये</q> । २ । २ विक्रमस्य <q>विक्रमाख्यो द्वितीयस्तु नीलशुभ्रो महोदरः । पीतवस्त्रो वृहद्भालः कण्ठमौक्तिकालिकः । आदिमे दक्षिणे शङ्खं द्वितीये चैव पङ्कजम् । वामादिमे करे पात्रं पाशमत्र द्वितीयके । दधानोऽतिबलार्थाय पूजनीयस्तु यत्नतः</q> । २ । ३ वृषस्य <q>वृषाभिधस्तृतीयस्तु श्वेतगौरो विशालदृक् । स्थू­लरोमाऽतिसंह्वष्टः केतकीदलकर्णयुक् । पीतप्रान्तारुणो­पेतवसनः कटिघण्टिकः । आदिमे दक्षिणे पाशं द्वितीये शङ्खमेव च । वामादिमे करे पात्रं द्वितीये मृगमेव च । धनधान्यप्रवृद्ध्यर्थं पूजनीयोऽतिसादरम्</q> । २ । ४ चित्रभानोः <q>चतुर्थश्चित्रभान्वाख्यश्चित्रग्रीवोऽरुणांशुकः । मुक्तागर्भनिभश्चैव वरदः स्वर्णकुण्डलः । मुक्तास्रजन्तु दक्षाद्ये द्वितीये चैव पाशकम् । वामादिभे करे कम्बुं द्वितीये पङ्कजं शुभम् । बिभ्रदानन्दसम्पत्त्यै प्रतापार्थविवृद्धये</q> । २ । ५ सुभानोः <q>पञ्चमस्तु सुभान्वाख्यः शुभ्रशोणरुचिः शुभः । कण्ठत्रिरेखाशोणस्तु जटाकाञ्चनसन्निभः । आदिमे दक्षिणे पद्मं द्वितीये शङ्खमुज्ज्वलम् । वामोर्द्धे तु करे पाशं तदधःस्थे शयेऽङ्कुशम् । बिभ्राणः सुखदः शान्त्यै­रिपुपक्षक्षयाय च</q> । २ । ६ तारणस्य <q>अत्र संवत्सरः षष्ठस्तारणाख्यः सिताम्बरः । श्वेत­नीलारुणश्चैव स्वर्णकुण्डलभूषणः । प्रथमे दक्षिणे कुम्भं द्वितीये चैव पङ्कजम् । उत्तराद्ये करे पाशं द्वितीये शङ्खमादधत् । दुर्गत्यनेकनाशाय भूतये विजयाय च</q> । २ । ७ पार्थिवस्य <q>सप्तमः पार्थिवाख्यस्तु तप्तकाञ्चनसन्निभः । पीत­शोणाम्बरश्चैव कृष्णग्रीवोऽतिसुन्दरः । सर्वरत्नविभूषाढ्यः केतकीदलमस्तकः । आदिमे दक्षिणे बाणं द्वितीये चैव पङ्कजम् । कार्मुकञ्चोत्तरादिस्थे द्वितीये शङ्खमेव च । दधद्राज्यादिलाभाय पूजनीयः प्रयत्नतः । २ । ८ अव्ययस्य “अव्ययाख्योऽष्टमश्चात्र कैरवारुणसन्निभः । कृष्ण­नीलारुणश्वेतवसनश्चित्रकुण्डलः । कीरमार्क्यादिमे हस्ते द्वितीये सीरमेव च । शङ्खं वामादिमे हस्ते द्वितीये पाशमादधत् । यज्वनोभूतये नित्यं वृद्धये चायुषे श्रिये</q> । २ । ९ सर्वजितः <q>सर्वजिन्नवमोऽप्यत्र श्वेतनीलोऽसितप्रभः । नील­वस्त्रजटोत्तुङ्गः कृष्णनीरजकुण्डलः । दक्षादिमे करे बाणं द्वितीये चैव पुस्तकम् । वामादिमे करे पाशं द्वितीये पात्रमेव च । दधानः पूजनीयोऽयं विजयाय सुखाय च</q> । २ । १° सर्वधारकस्य <q>अधुना कथ्यते वत्स! दशमः सर्वधारकः । कङ्कपत्रनिभश्चैव पाटलावसनान्वितः । नीलपङ्कजवर्णस्तु मुक्ताहारविभूषणः । पाशं दक्षादिमे हस्ते द्वितीये केतकीदलम् । शङ्खञ्चैवोत्तरादिस्थे द्वितीये चैव पुस्त­कम् । दधानो विजयारोग्यवृद्धये चैव यज्वनः</q> । ११ विरोधिनः <q>एकादशोऽधुना ज्ञेयो विरोधी नाम वत्सरः । कृष्णपाण्डुरदेहस्तु वरदो नीलकुण्डलः । कृष्णप्रान्ता­रुणश्चैव वसनप्रान्तभूषणः । विम्बीफलन्तु दक्षाद्ये द्वितीये श्वेतपङ्जम् । वामादिमे करे सर्पं द्वितीये पाशमादधत् । पूजनीयोऽरिघाताय बलवृद्ध्यै च यज्वनः</q> । २ । १२ विकृतस्य <q>द्वादशो विकृताख्यस्तु धूसरः पिङ्गलोचनः । नीलशुभ्रांशुकोपेतो मेषशृङ्गजकुण्डलः । दक्षिणाद्येकरे पाशं द्वितीये मेषशृङ्गकम् । वामोर्द्धगे करे शङ्खं पाश­मस्मादधः करे । दधानो रोगनाशाय दुष्टशत्रुविघातकृत्</q> । ३ । १ खरस्य <q>खराभिधानस्तत्राद्यो रक्तवर्णो महोदरः । नील­वस्त्रो वृहद्भालो घनवर्वरमूर्द्धजः । दक्षिणाद्ये करे शक्तिं द्वितीये खडगमेव च । वामादिमे करे पात्रं द्वितीये चामरन्दधत् । शत्रुतापाय पूज्योऽसौ विज­यायैव यज्वनः</q> । ३ । २ नन्दनस्य <q>नन्दनाख्यो द्वितीयस्तु पीतशोणाननो बली । शुभ्रवस्त्रो जटालम्बी दीर्घकर्णः कजासनः । पङ्क­जन्तु यमादिस्थे द्वितीये शक्तिमेव च । वज्रं वामादिमे पाणौ द्वितीये चाङ्कुशं शये । दधानः श्रेयसे भूत्यै पूजनीयोमहोदयः</q> । ३ । ३ विजयस्य <q>विजयाख्यस्तृतीयस्तु श्वेतपीतारुणच्छविः । कृष्ण­वस्त्रः कृशोत्तुङ्गजटारुद्राक्षमालिकः । अक्षसूत्रं यमा­दिस्थे द्वितीये कुलिशं करे । शक्तिं वामादिमे हस्ते द्वितीये चैव पङ्कजम् । दधानो विजयारोग्यवृद्धये चैव पूजितः</q> । ३ । ४ जयस्य <q>जयाभिधश्चतुर्थोऽत्र पीतशोणः शुचिः मुखी । पीत­वस्त्रो जटैकस्तु पीतरुक्वर्णवेष्टितः । पुस्तकं प्रथमे दक्षे द्वितीये नीलपङ्कजम् । वामादिमे करे वज्रं द्वितीये शक्तिमेव च । दधानः शुभमाङ्गल्यवृद्धये चैव पूजितः</q> ३ । ५ मन्मथस्य <q>पञ्चमो मन्मथाख्यस्तु नीलशोणशुचिः शुभः । स्वर्णकुण्डलसंयुक्तः कीरपक्षनिभांशुकः । मल्लिकाधन्व­बाणस्तु मूर्वापुष्पजमालिकः । दण्डन्तु दक्षिणे हस्ते द्वितीये चैव पङ्जम् । वामादिमे करे पुस्तीं द्वितीये शक्तिमेव च । दधानः सिद्धये भूत्यै योषिद्वर्गवशी­कृतौ</q> । ३ । ६ दुर्मुखस्य <q>षष्ठश्चैवात्र विज्ञेयो वत्सरो दुर्मुखाभिधः । शुकचञ्चुनिभश्चैव नीलकुण्डलसन्धरः । दक्षिणाद्ये करे शक्तिं द्वितीये वज्रमेव च । शुकं वामादिमे पाणौ द्वितीये सर्पमादवत् । पूजनीयो विधानेन भ्रूकुटीकुटि­लाननः । दुष्टशत्रु विनाशाय सर्वरोगीपशान्तये</q> । ३ ७ हेमलम्बस्य <q>सप्तमो हेमलम्बाख्यो रक्तपीतनिभच्छविः । गृध्रपक्षांशुकश्चैव रत्नकुण्डलभूषणः । हेमजं पङ्कजंदक्षे प्रथमे करपल्लवे । द्वितीये कुलिशं पाणौ वामाद्ये पात्रमुत्तमम् । द्वितीये तु करे शक्तिं दधानो मुक्तये जय!</q> । ३ ८ विलम्बस्य <q>अष्टमस्तु बिलम्बाख्यः पाटलाभः कृशोदरः । पीतवस्त्रो वृहद्भालोजटाखण्डेन्दुमण्डनः । प्रथमे दक्षिणे सर्पं द्वितीये शक्तिमेव च । वामादिमे करे पात्रं द्वितीये चैव पङ्कजम् । दधानः शत्रुघा­ताय पूजनीयोविशेषतः</q> । ३ । ९ विकारिणः <q>विकारी नवमश्चाथ कृष्णनीलारुणच्छविः ताम्रकुण्डलवस्त्राद्यः कण्ठशोणत्रिरेखिकः । दक्षिणाद्ये करे वाणं द्वितीये चैव पुस्तकम् । वामादिमे धनु­र्हस्ते द्वितीये शक्तिमादधत् । पूजनीयोविशेषेण सर्व­रोगोपशान्तये</q> । ३ । १° शार्वरिणः <q>दशमः शार्वरिप्रख्यः कृष्णशुभ्रारुणच्छविः शोणवस्त्रोऽतिदीर्घाङ्गः स्थूलवर्वरमूर्द्धजः । दक्षि णाद्ये करे सर्पं द्वितीये शाल्मलीदलम् । कौशि­कञ्चोत्तरादिस्थे द्वितीये शक्तिमेव च । दधान कीर्त्तये पुष्ट्यै शत्रुभङ्गाय पूजितः</q> । ३ । ११ प्लवस्य <q>एकादशः प्लवाख्यस्तु शशकर्णनिभच्छविः । दर्दुरा­भाम्बरोपेतो लोहकुण्डलसंयुतः । आदिमे दक्षिणे हस्ते दर्दुरं मणिसंयुतम् । द्वितीये तु करे शक्ति पात्रं वामादिमे करे । द्वितीये पङ्कजं बिभ्रत् पूजनीयोऽ प्यमित्रहा</q> । ३ । १२ शुभकृतः <q>शुभकृत् द्वादशोऽप्यत्र नागजाभः सुलोचनः । पाटलावसनोपेतः कृष्णकुण्डलभूषणः । दक्षिणे भीषणां शक्तिं प्रथमे करपल्लवे । द्वितीये हेमजं पद्मं वामाद्ये चैव दर्पणम् । द्वितीये कुलिशं हस्ते दधत्सौख्याय सम्पदे</q> । ४ । १ शुभकृतः <q>शुभकृत् पीतधूम्रस्तु प्रथमो नीलजाम्बरः नीलभूषणसंयुक्तो रत्नमुद्राकराङ्गुलिः । घटं दक्षादिमे हस्ते द्वितीये चैव पुस्तकम् । वामादिमे करे पात्रं द्वितीये ध्वजमेव च । दधानः श्रेयसे पुष्ट्यै पूज नीयोजयाय च</q> । ४ । २ क्रीधिनः <q>क्रोधिसंज्ञो द्वितीयस्तु नीलशुभ्रः कृशोदरः मंचकाम्बरसंयुक्तस्तुङ्गनासालिपाण्डुरः । पद्मं दक्षादिमे हस्ते द्वितीये ध्वजमेव च । वामादिमे कजं पाणौ द्वितीये सीरमेव च । दधानो वैरिनाशाय कृष्णद्रव्यैः सुपूजितः</q> । ४ । ३ विश्वावसोः <q>विश्वावसुस्तृतीयस्तु कृष्णग्रीवः सुलोलदृक् । कृष्णशुभ्रारुणप्रान्तवसनश्चित्रकुण्डलः । ध्वजं दक्षादिमे पाणौ द्वितीये कुलिशं शये । दधानो भुक्तये प्रीत्यै नानाभोगफलाप्तये</q> । ४ । ४ पराभवस्य <q>पराभवश्चतुर्थस्तु धूसरोऽरुणजाम्बरः । नीलोत्प­लश्रुतिश्चैव क्षुद्रघण्टिकमेखलः । नीलोत्पलन्तु दक्षाद्ये द्वितीये ध्वजमेव च । वामादिमे करे पात्रं सन्दंशं तु द्वितीयके । धारयन्नरिघाताय पूजनीयो विपश्चिता</q> । ४ । ५ प्लवङ्गस्य <q>पञ्चमस्तु प्लवङ्गाख्यो हरिणाजिनसन्निभः । मेषो­दराभवस्त्रोऽयं संयुतः कृष्णकन्धरः । दक्षिणाद्ये ध्वजं पाणौ द्वितीये मेषशृङ्गकम् । वामादिमे करे पात्रं द्वितीये पाशमेव च । दधानो भूतये भुक्त्यै पूज­नीयः सदा नृभिः</q> । ४ । ६ कीलकस्य <q>कीलकाख्यस्ततः षष्ठः कृष्णवर्णोऽतिदीर्घदृक् । नीलवस्त्रो जटाभारः कृष्णकुण्डलभूषणः । कीलकं दक्षि­णादिस्थे द्वितीये ध्वजमेव च । वामादिमे करे पाशं सन्दंशन्तु द्वितीयके । दधानो विजयारोम्यवृद्धये चैव पूजितः</q> । ४ । ७ सौम्यस्य <q>सप्तमः सौम्यनामाथ कीर्त्यते वत्सरः शुभः । नील­पीतजटायुक्तो रम्भादलनिभांशुकः । खर्णपत्रश्रुतिश्चैव कण्ठपङ्कजमालिकः । चन्द्रमार्क्यादिमे हस्ते द्वितीये केतकीदलम् । वामादिमे ध्वजं हस्ते द्वितीये नी­रजं शुभम् । बिभ्रत्सौभाग्ययोगाय पूजनीयः सुभ­क्तितः</q> । ४ । ८ साधारणस्य <q>साधारणोऽष्टमो ज्ञेयो नीलगौरारुण­च्छविः । पीतशोणान्तवस्त्रोऽयं स्वर्णकुण्डलरत्नयुक् । चन्द्रहासं यमादिस्थे द्वितीये चैव कीलकम् । वामा­दिमे ध्वजं पाणी सन्दंशञ्चोत्तरे दषत् । धनवृद्ध्यै सुखाप्त्यर्थं पूजनीयः सिताम्बुजैः</q> । ४ । ९ <q>विरोधकृतः “विरोधकृच्च विज्ञेयो नवमो वत्सरो जय! । पिकाभः शुक्लवस्त्रोऽयं पिङ्गश्मश्रुजटेक्षणः । दक्षिणाद्ये करे शङ्खं द्वितीये चव वै ध्वजम् । चन्द्रहासन्तु वा­माद्ये द्वितीये परशु शये । विभ्राणो रोगनाशाय शत्रुसन्तापकृत् जय! ।</q> ४ । १° परिधाविनः <q>परिधावी तु विज्ञेयो दशमश्चैव वत्सरः । इन्दीवरारुणश्वेतः कृष्णपीतनिभांशुकः । ब्रह्मप्रसव­कर्णस्तु कण्ठपङ्कजमालिकः । पिकमार्क्यादिमे हस्ते द्वितीये ध्वजमेव च । घण्टां वामादिमे पाणौ द्वि­तीये चैव मुद्गरम् । दधानो वृद्धये चैव श्रेयोभूति­सुखायुषाम्</q> । ४ । ११ प्रमादिनः <q>प्रमादी चापि विज्ञेयो रुद्रसङ्ख्योऽपि व­त्सरः । अतसीपुष्पसङ्काशो हरिनीलारुणाम्बरः । मद­घूर्णितनेत्रस्तु तन्द्रीभूत इवालसः । दण्डमार्क्यादिमे हस्ते द्वितीये दण्डमेव च । वामादिमे करे पात्रं द्वितीये विसिनीदलम् । दधानो रोगविच्छित्त्यै शत्रुभङ्गाय यज्वनः</q> । ४ । १२ आनन्दस्य <q>आनन्दाख्यः सितः पीतवसनो द्वादशोऽत्र हि । मुक्तेन्द्रनीलसौवर्णभूषणो नीलकुण्डलः । पङ्कजं दक्षिणादिस्थे द्वितीये केतकीदलम् । वामोर्द्ध्वगे ध्वजं पाणौ तदधस्थे तु मोदकम् । योषिद्वश्याय सं­पूज्यो गन्धपुष्पाक्षतादिभिः</q> । ५ । १ राक्षसस्य <q>तामसानां भवेदाद्यो राक्षसो नाम वत्सरः । इन्दीवरदलाभासो हेमवस्त्रोऽर्कभूषणः । अर्कमार्क्यादिमे हस्ते द्वितीये शृणिमेव च । नीलोत्पलन्तु वामाद्ये द्वितीये कुलिशं शये । दधद्रोगादिनाशाय पूज्य स्थाणुभिरेव सः</q> । ५ । २ अनलस्य <q>अनलाख्यो द्वितीयस्तु नीलशुभ्रारुणच्छविः । पीतप्रान्तालिवस्त्रस्तु वज्रकुण्डलभूषणः । चन्द्रहासं यमादिस्थे द्वितीये चार्ककङ्करे । पिशितञ्चोत्तरादिस्थे परे चैव परश्वधम् । दधत् सुसम्पदेऽरीणां विजया­यैव यज्वनः</q> । ५ । ३ पिङ्गलस्य <q>पिङ्गलाख्यस्तृतीयोऽत्र कुमुदारुणसन्निभः । श्वेतप्रान्तारुणानीलवसनः स्वर्णभूषणः । आदिमे पि­शितं याम्ये द्वितीये सीरमेव च । कुलिशञ्चैव वामाद्ये सन्दंशन्तु द्वितीयके । बिभ्राणो विजयारोग्यवृद्धये चैव पूजितः</q> । ५ । ४ कालयुक्तस्य <q>कालयुक्ताभिधस्तुर्यो नीलकण्ठो वृकोदरः । पीतारुणांशुकोपेतो नीलस्वर्णजभूषणः । यमादिमे करे सर्पं द्वितीये सीरमेव च । सीधुपात्रन्तु वामाद्ये द्वितीये कीलमेव च । पूजनीयो विशेषेण यज्वनो वैरिमृत्यवे</q> । ५ । ५ सिद्धार्थस्य <q>अधुना कीर्त्यते वत्स! सिद्धार्थो नाम पञ्चमः । तप्तकाञ्चनसङ्काशो नीलशुभ्रारुणांशुकः । नीलकुण्डल­संयुक्तो मुक्ताविद्रुमभूषणः । सौवर्णं कलशं याम्ये प्रथमे करपल्लवे । इन्दीवरं परे चैव कुलिशञ्चोत्तरो­र्द्ध्वगे । वीजपूरमधस्तस्माद्दधानः श्रेयसे मुदे</q> । ५ । ६ रौद्रस्य <q>रौद्राभिधस्ततः षष्ठः पिङ्गलः कृष्णलोहितः । पाटलावसनोपेतो ह्रस्ववर्वरमूर्द्ध्वजः । कीरमार्क्यादिमे हस्ते द्वितीये हलमादधत् । कुण्डीमिन्द्रादिमे पाणौ परे कुण्डलिनं शये । रोगनाशाय संभुक्त्यै पूज्योऽयं परिपन्थिषु</q> । (इन्द्रो वामः) ५ । ७ दुर्भतेः <q>सप्तमः कथ्यते चायं मेचकाभः स दुर्मतिः । शङ्ख­गार्क्यादिमे हस्ते स्वर्णमेखलरत्नजम् । सर्पमत्र द्वितीये वै कुण्डीमिन्द्रादिमे शये । द्वितीये पुस्तकं पाणौ दधद्बिद्वेषकृद्रिपोः</q> । (इन्द्रो वामः) ५ । ८ दुन्दुभेः <q>अष्टमो दुन्दुभिप्रख्यो नीलग्रीवो विशालदृक् । सोमवर्णः सिताम्भोजवसनः कृष्णगोधिकः । जटामुकुट भालोऽयं स्वर्णपत्रद्युतिः शुभः । कदलीफलमार्क्याद्ये द्वितीये शङ्खमेव च । वीजपूरन्तु वामाद्ये द्वितीये सस्यमञ्जरीम् । विभ्राणो धनधान्याय पूजनीयः सदा नृभिः</q> । ५ । ९ रुधिरोद्गारिणः <q>नवमो रुधिरोद्गारीं नीलशोणालिदेह­युक् । कृष्णप्रान्तारुणश्वेतवसनो नीलभूषणः । लोहि­ताक्षो जटापिङ्गः शोणचन्दनचर्चितः । रक्तोत्पलं यमा­दिस्थे द्वितीये कुलिशं शये । पिशितञ्चोत्तरादिस्थे द्वितीये चाङ्कुशं दधत् । वैरिभङ्गाय वै पूज्यो वा­लवृद्ध्यै हि यज्वनः</q> । ५ । १° रक्ताक्षस्य <q>दशमश्चैव रक्षाक्षो नीलकण्ठः कृशोदरः । पीतनीलतनुश्चैव नीलशोणालिकाम्बरः । शरमार्क्या­दिमे पाणौ द्वितीये चैव पङ्कजम् । सीरमिन्द्रादिमे हस्ते द्वितीये चैव कर्तरीम् । दधद्वैरिविघाताय पूज­नीयः प्रयत्नत</q> । ५ । ११ क्रोधनस्य <q>एकादशोऽधुना वत्स! क्रोधनाख्यो निगद्यते । सजलाम्बुदसङ्काशः पीतशोणाम्बरान्वितः । लोहभू­षणसंयुक्तः केशमध्यगपङ्कजः । दक्षिणाद्ये करे शूलं पलशुष्काथसंयुतम् । द्वितीये कर्तरीमत्र वामाद्ये पात्र­मासवम् । सन्दंशन्तु द्वितीये वै दधानो वैरिमृत्यवे</q> । ५ । १२ क्षयस्य <q>क्षयाभिधो भवेदत्र द्वादशो वत्सरो जय! । कृष्णग्रीवः सुनीलाङ्गो रक्तनेत्रो जटाधरः । मेचकारुण­वस्त्रस्तु नीलकारुणगोधिकः । आदिमे दक्षिणे सर्पं द्वितीये चैव पाशकम् । विषकुम्भन्तु वामाद्ये द्वितीये चैव केतनम्</q> । एवं पञ्चद्वादशकषष्ठिवत्सराणां मूर्त्तयः । यासां देवतानां प्रतिमानां यथारूपनिर्माणमुक्तं तासां तथारूपेणैव ध्येयता । अत्रानुक्तदेवतानां ध्यान­भेदा ध्यानशब्दे वक्ष्यन्ते । देवताप्रतिमूर्त्त्यादयोऽप्यत्र । प्रतिमानिर्माणे द्रव्यभेदा मत्स्यपु° उक्ताः ते च देवताप्रतिष्ठा शब्दे वक्ष्यते</span></li>"
        }
    ],
    "AM_APHI": [
        {
            "word": "देवताप्रतिमा",
            "content": "<segmenthd>\n<dentry>देवताप्रतिमा</dentry>\n<prAwipaxikam>देवताप्रतिमा</prAwipaxikam>\n<seg>देवता-प्रतिमा</seg>\n<grammar>स्त्री*</grammar>\n<sense no=\"1\">देवमूर्ति प्रतिमा</sense>\n</segmenthd>\n"
        }
    ],
    "AM_SHKB": [
        {
            "word": "देवताप्रतिमा",
            "content": "<span lang=\"sa\">देवताप्रतिमा<div class=\"h-2\"> </div><div class=\"h-2\"> </div><b>पदविभागः - </b>स्त्रीलिङ्गः<div class=\"h-2\"> </div><b>कन्नडार्थः - </b>ದೇವತೆಯ ವಿಗ್ರಹ /ದೇವತೆಯ ಪ್ರತಿಮೆ<div class=\"h-2\"> </div><b>व्युत्पत्तिः - </b>देवतायाः प्रतिमा<div class=\"h-2\"> </div><div class=\"h-2\"> </div></span>"
        }
    ]
}